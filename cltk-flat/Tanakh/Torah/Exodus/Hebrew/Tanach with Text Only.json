{
    "text": {
        "0_Chapter, 0_Verse": "ואלה שמות בני ישראל הבאים מצרימה את יעקב איש וביתו באו",
        "0_Chapter, 1_Verse": "ראובן שמעון לוי ויהודה",
        "0_Chapter, 2_Verse": "יששכר זבולן ובנימן",
        "0_Chapter, 3_Verse": "דן ונפתלי גד ואשר",
        "0_Chapter, 4_Verse": "ויהי כל־נפש יצאי ירך־יעקב שבעים נפש ויוסף היה במצרים",
        "0_Chapter, 5_Verse": "וימת יוסף וכל־אחיו וכל הדור ההוא",
        "0_Chapter, 6_Verse": "ובני ישראל פרו וישרצו וירבו ויעצמו במאד מאד ותמלא הארץ אתם",
        "0_Chapter, 7_Verse": "ויקם מלך־חדש על־מצרים אשר לא־ידע את־יוסף",
        "0_Chapter, 8_Verse": "ויאמר אל־עמו הנה עם בני ישראל רב ועצום ממנו",
        "0_Chapter, 9_Verse": "הבה נתחכמה לו פן־ירבה והיה כי־תקראנה מלחמה ונוסף גם־הוא על־שנאינו ונלחם־בנו ועלה מן־הארץ",
        "0_Chapter, 10_Verse": "וישימו עליו שרי מסים למען ענתו בסבלתם ויבן ערי מסכנות לפרעה את־פתם ואת־רעמסס",
        "0_Chapter, 11_Verse": "וכאשר יענו אתו כן ירבה וכן יפרץ ויקצו מפני בני ישראל",
        "0_Chapter, 12_Verse": "ויעבדו מצרים את־בני ישראל בפרך",
        "0_Chapter, 13_Verse": "וימררו את־חייהם בעבדה קשה בחמר ובלבנים ובכל־עבדה בשדה את כל־עבדתם אשר־עבדו בהם בפרך",
        "0_Chapter, 14_Verse": "ויאמר מלך מצרים למילדת העברית אשר שם האחת שפרה ושם השנית פועה",
        "0_Chapter, 15_Verse": "ויאמר בילדכן את־העבריות וראיתן על־האבנים אם־בן הוא והמתן אתו ואם־בת היא וחיה",
        "0_Chapter, 16_Verse": "ותיראן המילדת את־האלהים ולא עשו כאשר דבר אליהן מלך מצרים ותחיין את־הילדים",
        "0_Chapter, 17_Verse": "ויקרא מלך־מצרים למילדת ויאמר להן מדוע עשיתן הדבר הזה ותחיין את־הילדים",
        "0_Chapter, 18_Verse": "ותאמרן המילדת אל־פרעה כי לא כנשים המצרית העברית כי־חיות הנה בטרם תבוא אלהן המילדת וילדו",
        "0_Chapter, 19_Verse": "וייטב אלהים למילדת וירב העם ויעצמו מאד",
        "0_Chapter, 20_Verse": "ויהי כי־יראו המילדת את־האלהים ויעש להם בתים",
        "0_Chapter, 21_Verse": "ויצו פרעה לכל־עמו לאמר כל־הבן הילוד היארה תשליכהו וכל־הבת תחיון",
        "1_Chapter, 0_Verse": "וילך איש מבית לוי ויקח את־בת־לוי",
        "1_Chapter, 1_Verse": "ותהר האשה ותלד בן ותרא אתו כי־טוב הוא ותצפנהו שלשה ירחים",
        "1_Chapter, 2_Verse": "ולא־יכלה עוד הצפינו ותקח־לו תבת גמא ותחמרה בחמר ובזפת ותשם בה את־הילד ותשם בסוף על־שפת היאר",
        "1_Chapter, 3_Verse": "ותתצב אחתו מרחק לדעה מה־יעשה לו",
        "1_Chapter, 4_Verse": "ותרד בת־פרעה לרחץ על־היאר ונערתיה הלכת על־יד היאר ותרא את־התבה בתוך הסוף ותשלח את־אמתה ותקחה",
        "1_Chapter, 5_Verse": "ותפתח ותראהו את־הילד והנה־נער בכה ותחמל עליו ותאמר מילדי העברים זה",
        "1_Chapter, 6_Verse": "ותאמר אחתו אל־בת־פרעה האלך וקראתי לך אשה מינקת מן העברית ותינק לך את־הילד",
        "1_Chapter, 7_Verse": "ותאמר־לה בת־פרעה לכי ותלך העלמה ותקרא את־אם הילד",
        "1_Chapter, 8_Verse": "ותאמר לה בת־פרעה היליכי את־הילד הזה והינקהו לי ואני אתן את־שכרך ותקח האשה הילד ותניקהו",
        "1_Chapter, 9_Verse": "ויגדל הילד ותבאהו לבת־פרעה ויהי־לה לבן ותקרא שמו משה ותאמר כי מן־המים משיתהו",
        "1_Chapter, 10_Verse": "ויהי בימים ההם ויגדל משה ויצא אל־אחיו וירא בסבלתם וירא איש מצרי מכה איש־עברי מאחיו",
        "1_Chapter, 11_Verse": "ויפן כה וכה וירא כי אין איש ויך את־המצרי ויטמנהו בחול",
        "1_Chapter, 12_Verse": "ויצא ביום השני והנה שני־אנשים עברים נצים ויאמר לרשע למה תכה רעך",
        "1_Chapter, 13_Verse": "ויאמר מי שמך לאיש שר ושפט עלינו הלהרגני אתה אמר כאשר הרגת את־המצרי ויירא משה ויאמר אכן נודע הדבר",
        "1_Chapter, 14_Verse": "וישמע פרעה את־הדבר הזה ויבקש להרג את־משה ויברח משה מפני פרעה וישב בארץ־מדין וישב על־הבאר",
        "1_Chapter, 15_Verse": "ולכהן מדין שבע בנות ותבאנה ותדלנה ותמלאנה את־הרהטים להשקות צאן אביהן",
        "1_Chapter, 16_Verse": "ויבאו הרעים ויגרשום ויקם משה ויושען וישק את־צאנם",
        "1_Chapter, 17_Verse": "ותבאנה אל־רעואל אביהן ויאמר מדוע מהרתן בא היום",
        "1_Chapter, 18_Verse": "ותאמרן איש מצרי הצילנו מיד הרעים וגם־דלה דלה לנו וישק את־הצאן",
        "1_Chapter, 19_Verse": "ויאמר אל־בנתיו ואיו למה זה עזבתן את־האיש קראן לו ויאכל לחם",
        "1_Chapter, 20_Verse": "ויואל משה לשבת את־האיש ויתן את־צפרה בתו למשה",
        "1_Chapter, 21_Verse": "ותלד בן ויקרא את־שמו גרשם כי אמר גר הייתי בארץ נכריה",
        "1_Chapter, 22_Verse": "ויהי בימים הרבים ההם וימת מלך מצרים ויאנחו בני־ישראל מן־העבדה ויזעקו ותעל שועתם אל־האלהים מן־העבדה",
        "1_Chapter, 23_Verse": "וישמע אלהים את־נאקתם ויזכר אלהים את־בריתו את־אברהם את־יצחק ואת־יעקב",
        "1_Chapter, 24_Verse": "וירא אלהים את־בני ישראל וידע אלהים",
        "2_Chapter, 0_Verse": "ומשה היה רעה את־צאן יתרו חתנו כהן מדין וינהג את־הצאן אחר המדבר ויבא אל־הר האלהים חרבה",
        "2_Chapter, 1_Verse": "וירא מלאך יהוה אליו בלבת־אש מתוך הסנה וירא והנה הסנה בער באש והסנה איננו אכל",
        "2_Chapter, 2_Verse": "ויאמר משה אסרה־נא ואראה את־המראה הגדל הזה מדוע לא־יבער הסנה",
        "2_Chapter, 3_Verse": "וירא יהוה כי סר לראות ויקרא אליו אלהים מתוך הסנה ויאמר משה משה ויאמר הנני",
        "2_Chapter, 4_Verse": "ויאמר אל־תקרב הלם של־נעליך מעל רגליך כי המקום אשר אתה עומד עליו אדמת־קדש הוא",
        "2_Chapter, 5_Verse": "ויאמר אנכי אלהי אביך אלהי אברהם אלהי יצחק ואלהי יעקב ויסתר משה פניו כי ירא מהביט אל־האלהים",
        "2_Chapter, 6_Verse": "ויאמר יהוה ראה ראיתי את־עני עמי אשר במצרים ואת־צעקתם שמעתי מפני נגשיו כי ידעתי את־מכאביו",
        "2_Chapter, 7_Verse": "וארד להצילו מיד מצרים ולהעלתו מן־הארץ ההוא אל־ארץ טובה ורחבה אל־ארץ זבת חלב ודבש אל־מקום הכנעני והחתי והאמרי והפרזי והחוי והיבוסי",
        "2_Chapter, 8_Verse": "ועתה הנה צעקת בני־ישראל באה אלי וגם־ראיתי את־הלחץ אשר מצרים לחצים אתם",
        "2_Chapter, 9_Verse": "ועתה לכה ואשלחך אל־פרעה והוצא את־עמי בני־ישראל ממצרים",
        "2_Chapter, 10_Verse": "ויאמר משה אל־האלהים מי אנכי כי אלך אל־פרעה וכי אוציא את־בני ישראל ממצרים",
        "2_Chapter, 11_Verse": "ויאמר כי־אהיה עמך וזה־לך האות כי אנכי שלחתיך בהוציאך את־העם ממצרים תעבדון את־האלהים על ההר הזה",
        "2_Chapter, 12_Verse": "ויאמר משה אל־האלהים הנה אנכי בא אל־בני ישראל ואמרתי להם אלהי אבותיכם שלחני אליכם ואמרו־לי מה־שמו מה אמר אלהם",
        "2_Chapter, 13_Verse": "ויאמר אלהים אל־משה אהיה אשר אהיה ויאמר כה תאמר לבני ישראל אהיה שלחני אליכם",
        "2_Chapter, 14_Verse": "ויאמר עוד אלהים אל־משה כה־תאמר אל־בני ישראל יהוה אלהי אבתיכם אלהי אברהם אלהי יצחק ואלהי יעקב שלחני אליכם זה־שמי לעלם וזה זכרי לדר דר",
        "2_Chapter, 15_Verse": "לך ואספת את־זקני ישראל ואמרת אלהם יהוה אלהי אבתיכם נראה אלי אלהי אברהם יצחק ויעקב לאמר פקד פקדתי אתכם ואת־העשוי לכם במצרים",
        "2_Chapter, 16_Verse": "ואמר אעלה אתכם מעני מצרים אל־ארץ הכנעני והחתי והאמרי והפרזי והחוי והיבוסי אל־ארץ זבת חלב ודבש",
        "2_Chapter, 17_Verse": "ושמעו לקלך ובאת אתה וזקני ישראל אל־מלך מצרים ואמרתם אליו יהוה אלהי העבריים נקרה עלינו ועתה נלכה־נא דרך שלשת ימים במדבר ונזבחה ליהוה אלהינו",
        "2_Chapter, 18_Verse": "ואני ידעתי כי לא־יתן אתכם מלך מצרים להלך ולא ביד חזקה",
        "2_Chapter, 19_Verse": "ושלחתי את־ידי והכיתי את־מצרים בכל נפלאתי אשר אעשה בקרבו ואחרי־כן ישלח אתכם",
        "2_Chapter, 20_Verse": "ונתתי את־חן העם־הזה בעיני מצרים והיה כי תלכון לא תלכו ריקם",
        "2_Chapter, 21_Verse": "ושאלה אשה משכנתה ומגרת ביתה כלי־כסף וכלי זהב ושמלת ושמתם על־בניכם ועל־בנתיכם ונצלתם את־מצרים",
        "3_Chapter, 0_Verse": "ויען משה ויאמר והן לא־יאמינו לי ולא ישמעו בקלי כי יאמרו לא־נראה אליך יהוה",
        "3_Chapter, 1_Verse": "ויאמר אליו יהוה מזה [מה־] [זה] בידך ויאמר מטה",
        "3_Chapter, 2_Verse": "ויאמר השליכהו ארצה וישליכהו ארצה ויהי לנחש וינס משה מפניו",
        "3_Chapter, 3_Verse": "ויאמר יהוה אל־משה שלח ידך ואחז בזנבו וישלח ידו ויחזק בו ויהי למטה בכפו",
        "3_Chapter, 4_Verse": "למען יאמינו כי־נראה אליך יהוה אלהי אבתם אלהי אברהם אלהי יצחק ואלהי יעקב",
        "3_Chapter, 5_Verse": "ויאמר יהוה לו עוד הבא־נא ידך בחיקך ויבא ידו בחיקו ויוצאה והנה ידו מצרעת כשלג",
        "3_Chapter, 6_Verse": "ויאמר השב ידך אל־חיקך וישב ידו אל־חיקו ויוצאה מחיקו והנה־שבה כבשרו",
        "3_Chapter, 7_Verse": "והיה אם־לא יאמינו לך ולא ישמעו לקל האת הראשון והאמינו לקל האת האחרון",
        "3_Chapter, 8_Verse": "והיה אם־לא יאמינו גם לשני האתות האלה ולא ישמעון לקלך ולקחת ממימי היאר ושפכת היבשה והיו המים אשר תקח מן־היאר והיו לדם ביבשת",
        "3_Chapter, 9_Verse": "ויאמר משה אל־יהוה בי אדני לא איש דברים אנכי גם מתמול גם משלשם גם מאז דברך אל־עבדך כי כבד־פה וכבד לשון אנכי",
        "3_Chapter, 10_Verse": "ויאמר יהוה אליו מי שם פה לאדם או מי־ישום אלם או חרש או פקח או עור הלא אנכי יהוה",
        "3_Chapter, 11_Verse": "ועתה לך ואנכי אהיה עם־פיך והוריתיך אשר תדבר",
        "3_Chapter, 12_Verse": "ויאמר בי אדני שלח־נא ביד־תשלח",
        "3_Chapter, 13_Verse": "ויחר־אף יהוה במשה ויאמר הלא אהרן אחיך הלוי ידעתי כי־דבר ידבר הוא וגם הנה־הוא יצא לקראתך וראך ושמח בלבו",
        "3_Chapter, 14_Verse": "ודברת אליו ושמת את־הדברים בפיו ואנכי אהיה עם־פיך ועם־פיהו והוריתי אתכם את אשר תעשון",
        "3_Chapter, 15_Verse": "ודבר־הוא לך אל־העם והיה הוא יהיה־לך לפה ואתה תהיה־לו לאלהים",
        "3_Chapter, 16_Verse": "ואת־המטה הזה תקח בידך אשר תעשה־בו את־האתת",
        "3_Chapter, 17_Verse": "וילך משה וישב אל־יתר חתנו ויאמר לו אלכה נא ואשובה אל־אחי אשר־במצרים ואראה העודם חיים ויאמר יתרו למשה לך לשלום",
        "3_Chapter, 18_Verse": "ויאמר יהוה אל־משה במדין לך שב מצרים כי־מתו כל־האנשים המבקשים את־נפשך",
        "3_Chapter, 19_Verse": "ויקח משה את־אשתו ואת־בניו וירכבם על־החמר וישב ארצה מצרים ויקח משה את־מטה האלהים בידו",
        "3_Chapter, 20_Verse": "ויאמר יהוה אל־משה בלכתך לשוב מצרימה ראה כל־המפתים אשר־שמתי בידך ועשיתם לפני פרעה ואני אחזק את־לבו ולא ישלח את־העם",
        "3_Chapter, 21_Verse": "ואמרת אל־פרעה כה אמר יהוה בני בכרי ישראל",
        "3_Chapter, 22_Verse": "ואמר אליך שלח את־בני ויעבדני ותמאן לשלחו הנה אנכי הרג את־בנך בכרך",
        "3_Chapter, 23_Verse": "ויהי בדרך במלון ויפגשהו יהוה ויבקש המיתו",
        "3_Chapter, 24_Verse": "ותקח צפרה צר ותכרת את־ערלת בנה ותגע לרגליו ותאמר כי חתן־דמים אתה לי",
        "3_Chapter, 25_Verse": "וירף ממנו אז אמרה חתן דמים למולת",
        "3_Chapter, 26_Verse": "ויאמר יהוה אל־אהרן לך לקראת משה המדברה וילך ויפגשהו בהר האלהים וישק־לו",
        "3_Chapter, 27_Verse": "ויגד משה לאהרן את כל־דברי יהוה אשר שלחו ואת כל־האתת אשר צוהו",
        "3_Chapter, 28_Verse": "וילך משה ואהרן ויאספו את־כל־זקני בני ישראל",
        "3_Chapter, 29_Verse": "וידבר אהרן את כל־הדברים אשר־דבר יהוה אל־משה ויעש האתת לעיני העם",
        "3_Chapter, 30_Verse": "ויאמן העם וישמעו כי־פקד יהוה את־בני ישראל וכי ראה את־ענים ויקדו וישתחוו",
        "4_Chapter, 0_Verse": "ואחר באו משה ואהרן ויאמרו אל־פרעה כה־אמר יהוה אלהי ישראל שלח את־עמי ויחגו לי במדבר",
        "4_Chapter, 1_Verse": "ויאמר פרעה מי יהוה אשר אשמע בקלו לשלח את־ישראל לא ידעתי את־יהוה וגם את־ישראל לא אשלח",
        "4_Chapter, 2_Verse": "ויאמרו אלהי העברים נקרא עלינו נלכה נא דרך שלשת ימים במדבר ונזבחה ליהוה אלהינו פן־יפגענו בדבר או בחרב",
        "4_Chapter, 3_Verse": "ויאמר אלהם מלך מצרים למה משה ואהרן תפריעו את־העם ממעשיו לכו לסבלתיכם",
        "4_Chapter, 4_Verse": "ויאמר פרעה הן־רבים עתה עם הארץ והשבתם אתם מסבלתם",
        "4_Chapter, 5_Verse": "ויצו פרעה ביום ההוא את־הנגשים בעם ואת־שטריו לאמר",
        "4_Chapter, 6_Verse": "לא תאספון לתת תבן לעם ללבן הלבנים כתמול שלשם הם ילכו וקששו להם תבן",
        "4_Chapter, 7_Verse": "ואת־מתכנת הלבנים אשר הם עשים תמול שלשם תשימו עליהם לא תגרעו ממנו כי־נרפים הם על־כן הם צעקים לאמר נלכה נזבחה לאלהינו",
        "4_Chapter, 8_Verse": "תכבד העבדה על־האנשים ויעשו־בה ואל־ישעו בדברי־שקר",
        "4_Chapter, 9_Verse": "ויצאו נגשי העם ושטריו ויאמרו אל־העם לאמר כה אמר פרעה אינני נתן לכם תבן",
        "4_Chapter, 10_Verse": "אתם לכו קחו לכם תבן מאשר תמצאו כי אין נגרע מעבדתכם דבר",
        "4_Chapter, 11_Verse": "ויפץ העם בכל־ארץ מצרים לקשש קש לתבן",
        "4_Chapter, 12_Verse": "והנגשים אצים לאמר כלו מעשיכם דבר־יום ביומו כאשר בהיות התבן",
        "4_Chapter, 13_Verse": "ויכו שטרי בני ישראל אשר־שמו עלהם נגשי פרעה לאמר מדוע לא כליתם חקכם ללבן כתמול שלשם גם־תמול גם־היום",
        "4_Chapter, 14_Verse": "ויבאו שטרי בני ישראל ויצעקו אל־פרעה לאמר למה תעשה כה לעבדיך",
        "4_Chapter, 15_Verse": "תבן אין נתן לעבדיך ולבנים אמרים לנו עשו והנה עבדיך מכים וחטאת עמך",
        "4_Chapter, 16_Verse": "ויאמר נרפים אתם נרפים על־כן אתם אמרים נלכה נזבחה ליהוה",
        "4_Chapter, 17_Verse": "ועתה לכו עבדו ותבן לא־ינתן לכם ותכן לבנים תתנו",
        "4_Chapter, 18_Verse": "ויראו שטרי בני־ישראל אתם ברע לאמר לא־תגרעו מלבניכם דבר־יום ביומו",
        "4_Chapter, 19_Verse": "ויפגעו את־משה ואת־אהרן נצבים לקראתם בצאתם מאת פרעה",
        "4_Chapter, 20_Verse": "ויאמרו אלהם ירא יהוה עליכם וישפט אשר הבאשתם את־ריחנו בעיני פרעה ובעיני עבדיו לתת־חרב בידם להרגנו",
        "4_Chapter, 21_Verse": "וישב משה אל־יהוה ויאמר אדני למה הרעתה לעם הזה למה זה שלחתני",
        "4_Chapter, 22_Verse": "ומאז באתי אל־פרעה לדבר בשמך הרע לעם הזה והצל לא־הצלת את־עמך",
        "5_Chapter, 0_Verse": "ויאמר יהוה אל־משה עתה תראה אשר אעשה לפרעה כי ביד חזקה ישלחם וביד חזקה יגרשם מארצו",
        "5_Chapter, 1_Verse": "וידבר אלהים אל־משה ויאמר אליו אני יהוה",
        "5_Chapter, 2_Verse": "וארא אל־אברהם אל־יצחק ואל־יעקב באל שדי ושמי יהוה לא נודעתי להם",
        "5_Chapter, 3_Verse": "וגם הקמתי את־בריתי אתם לתת להם את־ארץ כנען את ארץ מגריהם אשר־גרו בה",
        "5_Chapter, 4_Verse": "וגם אני שמעתי את־נאקת בני ישראל אשר מצרים מעבדים אתם ואזכר את־בריתי",
        "5_Chapter, 5_Verse": "לכן אמר לבני־ישראל אני יהוה והוצאתי אתכם מתחת סבלת מצרים והצלתי אתכם מעבדתם וגאלתי אתכם בזרוע נטויה ובשפטים גדלים",
        "5_Chapter, 6_Verse": "ולקחתי אתכם לי לעם והייתי לכם לאלהים וידעתם כי אני יהוה אלהיכם המוציא אתכם מתחת סבלות מצרים",
        "5_Chapter, 7_Verse": "והבאתי אתכם אל־הארץ אשר נשאתי את־ידי לתת אתה לאברהם ליצחק וליעקב ונתתי אתה לכם מורשה אני יהוה",
        "5_Chapter, 8_Verse": "וידבר משה כן אל־בני ישראל ולא שמעו אל־משה מקצר רוח ומעבדה קשה",
        "5_Chapter, 9_Verse": "וידבר יהוה אל־משה לאמר",
        "5_Chapter, 10_Verse": "בא דבר אל־פרעה מלך מצרים וישלח את־בני־ישראל מארצו",
        "5_Chapter, 11_Verse": "וידבר משה לפני יהוה לאמר הן בני־ישראל לא־שמעו אלי ואיך ישמעני פרעה ואני ערל שפתים",
        "5_Chapter, 12_Verse": "וידבר יהוה אל־משה ואל־אהרן ויצום אל־בני ישראל ואל־פרעה מלך מצרים להוציא את־בני־ישראל מארץ מצרים",
        "5_Chapter, 13_Verse": "אלה ראשי בית־אבתם בני ראובן בכר ישראל חנוך ופלוא חצרון וכרמי אלה משפחת ראובן",
        "5_Chapter, 14_Verse": "ובני שמעון ימואל וימין ואהד ויכין וצחר ושאול בן־הכנענית אלה משפחת שמעון",
        "5_Chapter, 15_Verse": "ואלה שמות בני־לוי לתלדתם גרשון וקהת ומררי ושני חיי לוי שבע ושלשים ומאת שנה",
        "5_Chapter, 16_Verse": "בני גרשון לבני ושמעי למשפחתם",
        "5_Chapter, 17_Verse": "ובני קהת עמרם ויצהר וחברון ועזיאל ושני חיי קהת שלש ושלשים ומאת שנה",
        "5_Chapter, 18_Verse": "ובני מררי מחלי ומושי אלה משפחת הלוי לתלדתם",
        "5_Chapter, 19_Verse": "ויקח עמרם את־יוכבד דדתו לו לאשה ותלד לו את־אהרן ואת־משה ושני חיי עמרם שבע ושלשים ומאת שנה",
        "5_Chapter, 20_Verse": "ובני יצהר קרח ונפג וזכרי",
        "5_Chapter, 21_Verse": "ובני עזיאל מישאל ואלצפן וסתרי",
        "5_Chapter, 22_Verse": "ויקח אהרן את־אלישבע בת־עמינדב אחות נחשון לו לאשה ותלד לו את־נדב ואת־אביהוא את־אלעזר ואת־איתמר",
        "5_Chapter, 23_Verse": "ובני קרח אסיר ואלקנה ואביאסף אלה משפחת הקרחי",
        "5_Chapter, 24_Verse": "ואלעזר בן־אהרן לקח־לו מבנות פוטיאל לו לאשה ותלד לו את־פינחס אלה ראשי אבות הלוים למשפחתם",
        "5_Chapter, 25_Verse": "הוא אהרן ומשה אשר אמר יהוה להם הוציאו את־בני ישראל מארץ מצרים על־צבאתם",
        "5_Chapter, 26_Verse": "הם המדברים אל־פרעה מלך־מצרים להוציא את־בני־ישראל ממצרים הוא משה ואהרן",
        "5_Chapter, 27_Verse": "ויהי ביום דבר יהוה אל־משה בארץ מצרים",
        "5_Chapter, 28_Verse": "וידבר יהוה אל־משה לאמר אני יהוה דבר אל־פרעה מלך מצרים את כל־אשר אני דבר אליך",
        "5_Chapter, 29_Verse": "ויאמר משה לפני יהוה הן אני ערל שפתים ואיך ישמע אלי פרעה",
        "6_Chapter, 0_Verse": "ויאמר יהוה אל־משה ראה נתתיך אלהים לפרעה ואהרן אחיך יהיה נביאך",
        "6_Chapter, 1_Verse": "אתה תדבר את כל־אשר אצוך ואהרן אחיך ידבר אל־פרעה ושלח את־בני־ישראל מארצו",
        "6_Chapter, 2_Verse": "ואני אקשה את־לב פרעה והרביתי את־אתתי ואת־מופתי בארץ מצרים",
        "6_Chapter, 3_Verse": "ולא־ישמע אלכם פרעה ונתתי את־ידי במצרים והוצאתי את־צבאתי את־עמי בני־ישראל מארץ מצרים בשפטים גדלים",
        "6_Chapter, 4_Verse": "וידעו מצרים כי־אני יהוה בנטתי את־ידי על־מצרים והוצאתי את־בני־ישראל מתוכם",
        "6_Chapter, 5_Verse": "ויעש משה ואהרן כאשר צוה יהוה אתם כן עשו",
        "6_Chapter, 6_Verse": "ומשה בן־שמנים שנה ואהרן בן־שלש ושמנים שנה בדברם אל־פרעה",
        "6_Chapter, 7_Verse": "ויאמר יהוה אל־משה ואל־אהרן לאמר",
        "6_Chapter, 8_Verse": "כי ידבר אלכם פרעה לאמר תנו לכם מופת ואמרת אל־אהרן קח את־מטך והשלך לפני־פרעה יהי לתנין",
        "6_Chapter, 9_Verse": "ויבא משה ואהרן אל־פרעה ויעשו כן כאשר צוה יהוה וישלך אהרן את־מטהו לפני פרעה ולפני עבדיו ויהי לתנין",
        "6_Chapter, 10_Verse": "ויקרא גם־פרעה לחכמים ולמכשפים ויעשו גם־הם חרטמי מצרים בלהטיהם כן",
        "6_Chapter, 11_Verse": "וישליכו איש מטהו ויהיו לתנינם ויבלע מטה־אהרן את־מטתם",
        "6_Chapter, 12_Verse": "ויחזק לב פרעה ולא שמע אלהם כאשר דבר יהוה",
        "6_Chapter, 13_Verse": "ויאמר יהוה אל־משה כבד לב פרעה מאן לשלח העם",
        "6_Chapter, 14_Verse": "לך אל־פרעה בבקר הנה יצא המימה ונצבת לקראתו על־שפת היאר והמטה אשר־נהפך לנחש תקח בידך",
        "6_Chapter, 15_Verse": "ואמרת אליו יהוה אלהי העברים שלחני אליך לאמר שלח את־עמי ויעבדני במדבר והנה לא־שמעת עד־כה",
        "6_Chapter, 16_Verse": "כה אמר יהוה בזאת תדע כי אני יהוה הנה אנכי מכה במטה אשר־בידי על־המים אשר ביאר ונהפכו לדם",
        "6_Chapter, 17_Verse": "והדגה אשר־ביאר תמות ובאש היאר ונלאו מצרים לשתות מים מן־היאר",
        "6_Chapter, 18_Verse": "ויאמר יהוה אל־משה אמר אל־אהרן קח מטך ונטה־ידך על־מימי מצרים על־נהרתם על־יאריהם ועל־אגמיהם ועל כל־מקוה מימיהם ויהיו־דם והיה דם בכל־ארץ מצרים ובעצים ובאבנים",
        "6_Chapter, 19_Verse": "ויעשו־כן משה ואהרן כאשר צוה יהוה וירם במטה ויך את־המים אשר ביאר לעיני פרעה ולעיני עבדיו ויהפכו כל־המים אשר־ביאר לדם",
        "6_Chapter, 20_Verse": "והדגה אשר־ביאר מתה ויבאש היאר ולא־יכלו מצרים לשתות מים מן־היאר ויהי הדם בכל־ארץ מצרים",
        "6_Chapter, 21_Verse": "ויעשו־כן חרטמי מצרים בלטיהם ויחזק לב־פרעה ולא־שמע אלהם כאשר דבר יהוה",
        "6_Chapter, 22_Verse": "ויפן פרעה ויבא אל־ביתו ולא־שת לבו גם־לזאת",
        "6_Chapter, 23_Verse": "ויחפרו כל־מצרים סביבת היאר מים לשתות כי לא יכלו לשתת ממימי היאר",
        "6_Chapter, 24_Verse": "וימלא שבעת ימים אחרי הכות־יהוה את־היאר",
        "6_Chapter, 25_Verse": "ויאמר יהוה אל־משה בא אל־פרעה ואמרת אליו כה אמר יהוה שלח את־עמי ויעבדני",
        "6_Chapter, 26_Verse": "ואם־מאן אתה לשלח הנה אנכי נגף את־כל־גבולך בצפרדעים",
        "6_Chapter, 27_Verse": "ושרץ היאר צפרדעים ועלו ובאו בביתך ובחדר משכבך ועל־מטתך ובבית עבדיך ובעמך ובתנוריך ובמשארותיך",
        "6_Chapter, 28_Verse": "ובכה ובעמך ובכל־עבדיך יעלו הצפרדעים",
        "7_Chapter, 0_Verse": "ויאמר יהוה אל־משה אמר אל־אהרן נטה את־ידך במטך על־הנהרת על־היארים ועל־האגמים והעל את־הצפרדעים על־ארץ מצרים",
        "7_Chapter, 1_Verse": "ויט אהרן את־ידו על מימי מצרים ותעל הצפרדע ותכס את־ארץ מצרים",
        "7_Chapter, 2_Verse": "ויעשו־כן החרטמים בלטיהם ויעלו את־הצפרדעים על־ארץ מצרים",
        "7_Chapter, 3_Verse": "ויקרא פרעה למשה ולאהרן ויאמר העתירו אל־יהוה ויסר הצפרדעים ממני ומעמי ואשלחה את־העם ויזבחו ליהוה",
        "7_Chapter, 4_Verse": "ויאמר משה לפרעה התפאר עלי למתי אעתיר לך ולעבדיך ולעמך להכרית הצפרדעים ממך ומבתיך רק ביאר תשארנה",
        "7_Chapter, 5_Verse": "ויאמר למחר ויאמר כדברך למען תדע כי־אין כיהוה אלהינו",
        "7_Chapter, 6_Verse": "וסרו הצפרדעים ממך ומבתיך ומעבדיך ומעמך רק ביאר תשארנה",
        "7_Chapter, 7_Verse": "ויצא משה ואהרן מעם פרעה ויצעק משה אל־יהוה על־דבר הצפרדעים אשר־שם לפרעה",
        "7_Chapter, 8_Verse": "ויעש יהוה כדבר משה וימתו הצפרדעים מן־הבתים מן־החצרת ומן־השדת",
        "7_Chapter, 9_Verse": "ויצברו אתם חמרם חמרם ותבאש הארץ",
        "7_Chapter, 10_Verse": "וירא פרעה כי היתה הרוחה והכבד את־לבו ולא שמע אלהם כאשר דבר יהוה",
        "7_Chapter, 11_Verse": "ויאמר יהוה אל־משה אמר אל־אהרן נטה את־מטך והך את־עפר הארץ והיה לכנם בכל־ארץ מצרים",
        "7_Chapter, 12_Verse": "ויעשו־כן ויט אהרן את־ידו במטהו ויך את־עפר הארץ ותהי הכנם באדם ובבהמה כל־עפר הארץ היה כנים בכל־ארץ מצרים",
        "7_Chapter, 13_Verse": "ויעשו־כן החרטמים בלטיהם להוציא את־הכנים ולא יכלו ותהי הכנם באדם ובבהמה",
        "7_Chapter, 14_Verse": "ויאמרו החרטמים אל־פרעה אצבע אלהים הוא ויחזק לב־פרעה ולא־שמע אלהם כאשר דבר יהוה",
        "7_Chapter, 15_Verse": "ויאמר יהוה אל־משה השכם בבקר והתיצב לפני פרעה הנה יוצא המימה ואמרת אליו כה אמר יהוה שלח עמי ויעבדני",
        "7_Chapter, 16_Verse": "כי אם־אינך משלח את־עמי הנני משליח בך ובעבדיך ובעמך ובבתיך את־הערב ומלאו בתי מצרים את־הערב וגם האדמה אשר־הם עליה",
        "7_Chapter, 17_Verse": "והפליתי ביום ההוא את־ארץ גשן אשר עמי עמד עליה לבלתי היות־שם ערב למען תדע כי אני יהוה בקרב הארץ",
        "7_Chapter, 18_Verse": "ושמתי פדת בין עמי ובין עמך למחר יהיה האת הזה",
        "7_Chapter, 19_Verse": "ויעש יהוה כן ויבא ערב כבד ביתה פרעה ובית עבדיו ובכל־ארץ מצרים תשחת הארץ מפני הערב",
        "7_Chapter, 20_Verse": "ויקרא פרעה אל־משה ולאהרן ויאמר לכו זבחו לאלהיכם בארץ",
        "7_Chapter, 21_Verse": "ויאמר משה לא נכון לעשות כן כי תועבת מצרים נזבח ליהוה אלהינו הן נזבח את־תועבת מצרים לעיניהם ולא יסקלנו",
        "7_Chapter, 22_Verse": "דרך שלשת ימים נלך במדבר וזבחנו ליהוה אלהינו כאשר יאמר אלינו",
        "7_Chapter, 23_Verse": "ויאמר פרעה אנכי אשלח אתכם וזבחתם ליהוה אלהיכם במדבר רק הרחק לא־תרחיקו ללכת העתירו בעדי",
        "7_Chapter, 24_Verse": "ויאמר משה הנה אנכי יוצא מעמך והעתרתי אל־יהוה וסר הערב מפרעה מעבדיו ומעמו מחר רק אל־יסף פרעה התל לבלתי שלח את־העם לזבח ליהוה",
        "7_Chapter, 25_Verse": "ויצא משה מעם פרעה ויעתר אל־יהוה",
        "7_Chapter, 26_Verse": "ויעש יהוה כדבר משה ויסר הערב מפרעה מעבדיו ומעמו לא נשאר אחד",
        "7_Chapter, 27_Verse": "ויכבד פרעה את־לבו גם בפעם הזאת ולא שלח את־העם",
        "8_Chapter, 0_Verse": "ויאמר יהוה אל־משה בא אל־פרעה ודברת אליו כה־אמר יהוה אלהי העברים שלח את־עמי ויעבדני",
        "8_Chapter, 1_Verse": "כי אם־מאן אתה לשלח ועודך מחזיק בם",
        "8_Chapter, 2_Verse": "הנה יד־יהוה הויה במקנך אשר בשדה בסוסים בחמרים בגמלים בבקר ובצאן דבר כבד מאד",
        "8_Chapter, 3_Verse": "והפלה יהוה בין מקנה ישראל ובין מקנה מצרים ולא ימות מכל־לבני ישראל דבר",
        "8_Chapter, 4_Verse": "וישם יהוה מועד לאמר מחר יעשה יהוה הדבר הזה בארץ",
        "8_Chapter, 5_Verse": "ויעש יהוה את־הדבר הזה ממחרת וימת כל מקנה מצרים וממקנה בני־ישראל לא־מת אחד",
        "8_Chapter, 6_Verse": "וישלח פרעה והנה לא־מת ממקנה ישראל עד־אחד ויכבד לב פרעה ולא שלח את־העם",
        "8_Chapter, 7_Verse": "ויאמר יהוה אל־משה ואל־אהרן קחו לכם מלא חפניכם פיח כבשן וזרקו משה השמימה לעיני פרעה",
        "8_Chapter, 8_Verse": "והיה לאבק על כל־ארץ מצרים והיה על־האדם ועל־הבהמה לשחין פרח אבעבעת בכל־ארץ מצרים",
        "8_Chapter, 9_Verse": "ויקחו את־פיח הכבשן ויעמדו לפני פרעה ויזרק אתו משה השמימה ויהי שחין אבעבעת פרח באדם ובבהמה",
        "8_Chapter, 10_Verse": "ולא־יכלו החרטמים לעמד לפני משה מפני השחין כי־היה השחין בחרטמם ובכל־מצרים",
        "8_Chapter, 11_Verse": "ויחזק יהוה את־לב פרעה ולא שמע אלהם כאשר דבר יהוה אל־משה",
        "8_Chapter, 12_Verse": "ויאמר יהוה אל־משה השכם בבקר והתיצב לפני פרעה ואמרת אליו כה־אמר יהוה אלהי העברים שלח את־עמי ויעבדני",
        "8_Chapter, 13_Verse": "כי בפעם הזאת אני שלח את־כל־מגפתי אל־לבך ובעבדיך ובעמך בעבור תדע כי אין כמני בכל־הארץ",
        "8_Chapter, 14_Verse": "כי עתה שלחתי את־ידי ואך אותך ואת־עמך בדבר ותכחד מן־הארץ",
        "8_Chapter, 15_Verse": "ואולם בעבור זאת העמדתיך בעבור הראתך את־כחי ולמען ספר שמי בכל־הארץ",
        "8_Chapter, 16_Verse": "עודך מסתולל בעמי לבלתי שלחם",
        "8_Chapter, 17_Verse": "הנני ממטיר כעת מחר ברד כבד מאד אשר לא־היה כמהו במצרים למן־היום הוסדה ועד־עתה",
        "8_Chapter, 18_Verse": "ועתה שלח העז את־מקנך ואת כל־אשר לך בשדה כל־האדם והבהמה אשר־ימצא בשדה ולא יאסף הביתה וירד עלהם הברד ומתו",
        "8_Chapter, 19_Verse": "הירא את־דבר יהוה מעבדי פרעה הניס את־עבדיו ואת־מקנהו אל־הבתים",
        "8_Chapter, 20_Verse": "ואשר לא־שם לבו אל־דבר יהוה ויעזב את־עבדיו ואת־מקנהו בשדה",
        "8_Chapter, 21_Verse": "ויאמר יהוה אל־משה נטה את־ידך על־השמים ויהי ברד בכל־ארץ מצרים על־האדם ועל־הבהמה ועל כל־עשב השדה בארץ מצרים",
        "8_Chapter, 22_Verse": "ויט משה את־מטהו על־השמים ויהוה נתן קלת וברד ותהלך אש ארצה וימטר יהוה ברד על־ארץ מצרים",
        "8_Chapter, 23_Verse": "ויהי ברד ואש מתלקחת בתוך הברד כבד מאד אשר לא־היה כמהו בכל־ארץ מצרים מאז היתה לגוי",
        "8_Chapter, 24_Verse": "ויך הברד בכל־ארץ מצרים את כל־אשר בשדה מאדם ועד־בהמה ואת כל־עשב השדה הכה הברד ואת־כל־עץ השדה שבר",
        "8_Chapter, 25_Verse": "רק בארץ גשן אשר־שם בני ישראל לא היה ברד",
        "8_Chapter, 26_Verse": "וישלח פרעה ויקרא למשה ולאהרן ויאמר אלהם חטאתי הפעם יהוה הצדיק ואני ועמי הרשעים",
        "8_Chapter, 27_Verse": "העתירו אל־יהוה ורב מהית קלת אלהים וברד ואשלחה אתכם ולא תספון לעמד",
        "8_Chapter, 28_Verse": "ויאמר אליו משה כצאתי את־העיר אפרש את־כפי אל־יהוה הקלות יחדלון והברד לא יהיה־עוד למען תדע כי ליהוה הארץ",
        "8_Chapter, 29_Verse": "ואתה ועבדיך ידעתי כי טרם תיראון מפני יהוה אלהים",
        "8_Chapter, 30_Verse": "והפשתה והשערה נכתה כי השערה אביב והפשתה גבעל",
        "8_Chapter, 31_Verse": "והחטה והכסמת לא נכו כי אפילת הנה",
        "8_Chapter, 32_Verse": "ויצא משה מעם פרעה את־העיר ויפרש כפיו אל־יהוה ויחדלו הקלות והברד ומטר לא־נתך ארצה",
        "8_Chapter, 33_Verse": "וירא פרעה כי־חדל המטר והברד והקלת ויסף לחטא ויכבד לבו הוא ועבדיו",
        "8_Chapter, 34_Verse": "ויחזק לב פרעה ולא שלח את־בני ישראל כאשר דבר יהוה ביד־משה",
        "9_Chapter, 0_Verse": "ויאמר יהוה אל־משה בא אל־פרעה כי־אני הכבדתי את־לבו ואת־לב עבדיו למען שתי אתתי אלה בקרבו",
        "9_Chapter, 1_Verse": "ולמען תספר באזני בנך ובן־בנך את אשר התעללתי במצרים ואת־אתתי אשר־שמתי בם וידעתם כי־אני יהוה",
        "9_Chapter, 2_Verse": "ויבא משה ואהרן אל־פרעה ויאמרו אליו כה־אמר יהוה אלהי העברים עד־מתי מאנת לענת מפני שלח עמי ויעבדני",
        "9_Chapter, 3_Verse": "כי אם־מאן אתה לשלח את־עמי הנני מביא מחר ארבה בגבלך",
        "9_Chapter, 4_Verse": "וכסה את־עין הארץ ולא יוכל לראת את־הארץ ואכל את־יתר הפלטה הנשארת לכם מן־הברד ואכל את־כל־העץ הצמח לכם מן־השדה",
        "9_Chapter, 5_Verse": "ומלאו בתיך ובתי כל־עבדיך ובתי כל־מצרים אשר לא־ראו אבתיך ואבות אבתיך מיום היותם על־האדמה עד היום הזה ויפן ויצא מעם פרעה",
        "9_Chapter, 6_Verse": "ויאמרו עבדי פרעה אליו עד־מתי יהיה זה לנו למוקש שלח את־האנשים ויעבדו את־יהוה אלהיהם הטרם תדע כי אבדה מצרים",
        "9_Chapter, 7_Verse": "ויושב את־משה ואת־אהרן אל־פרעה ויאמר אלהם לכו עבדו את־יהוה אלהיכם מי ומי ההלכים",
        "9_Chapter, 8_Verse": "ויאמר משה בנערינו ובזקנינו נלך בבנינו ובבנותנו בצאננו ובבקרנו נלך כי חג־יהוה לנו",
        "9_Chapter, 9_Verse": "ויאמר אלהם יהי כן יהוה עמכם כאשר אשלח אתכם ואת־טפכם ראו כי רעה נגד פניכם",
        "9_Chapter, 10_Verse": "לא כן לכו־נא הגברים ועבדו את־יהוה כי אתה אתם מבקשים ויגרש אתם מאת פני פרעה",
        "9_Chapter, 11_Verse": "ויאמר יהוה אל־משה נטה ידך על־ארץ מצרים בארבה ויעל על־ארץ מצרים ויאכל את־כל־עשב הארץ את כל־אשר השאיר הברד",
        "9_Chapter, 12_Verse": "ויט משה את־מטהו על־ארץ מצרים ויהוה נהג רוח קדים בארץ כל־היום ההוא וכל־הלילה הבקר היה ורוח הקדים נשא את־הארבה",
        "9_Chapter, 13_Verse": "ויעל הארבה על כל־ארץ מצרים וינח בכל גבול מצרים כבד מאד לפניו לא־היה כן ארבה כמהו ואחריו לא יהיה־כן",
        "9_Chapter, 14_Verse": "ויכס את־עין כל־הארץ ותחשך הארץ ויאכל את־כל־עשב הארץ ואת כל־פרי העץ אשר הותיר הברד ולא־נותר כל־ירק בעץ ובעשב השדה בכל־ארץ מצרים",
        "9_Chapter, 15_Verse": "וימהר פרעה לקרא למשה ולאהרן ויאמר חטאתי ליהוה אלהיכם ולכם",
        "9_Chapter, 16_Verse": "ועתה שא נא חטאתי אך הפעם והעתירו ליהוה אלהיכם ויסר מעלי רק את־המות הזה",
        "9_Chapter, 17_Verse": "ויצא מעם פרעה ויעתר אל־יהוה",
        "9_Chapter, 18_Verse": "ויהפך יהוה רוח־ים חזק מאד וישא את־הארבה ויתקעהו ימה סוף לא נשאר ארבה אחד בכל גבול מצרים",
        "9_Chapter, 19_Verse": "ויחזק יהוה את־לב פרעה ולא שלח את־בני ישראל",
        "9_Chapter, 20_Verse": "ויאמר יהוה אל־משה נטה ידך על־השמים ויהי חשך על־ארץ מצרים וימש חשך",
        "9_Chapter, 21_Verse": "ויט משה את־ידו על־השמים ויהי חשך־אפלה בכל־ארץ מצרים שלשת ימים",
        "9_Chapter, 22_Verse": "לא־ראו איש את־אחיו ולא־קמו איש מתחתיו שלשת ימים ולכל־בני ישראל היה אור במושבתם",
        "9_Chapter, 23_Verse": "ויקרא פרעה אל־משה ויאמר לכו עבדו את־יהוה רק צאנכם ובקרכם יצג גם־טפכם ילך עמכם",
        "9_Chapter, 24_Verse": "ויאמר משה גם־אתה תתן בידנו זבחים ועלות ועשינו ליהוה אלהינו",
        "9_Chapter, 25_Verse": "וגם־מקננו ילך עמנו לא תשאר פרסה כי ממנו נקח לעבד את־יהוה אלהינו ואנחנו לא־נדע מה־נעבד את־יהוה עד־באנו שמה",
        "9_Chapter, 26_Verse": "ויחזק יהוה את־לב פרעה ולא אבה לשלחם",
        "9_Chapter, 27_Verse": "ויאמר־לו פרעה לך מעלי השמר לך אל־תסף ראות פני כי ביום ראתך פני תמות",
        "9_Chapter, 28_Verse": "ויאמר משה כן דברת לא־אסף עוד ראות פניך",
        "10_Chapter, 0_Verse": "ויאמר יהוה אל־משה עוד נגע אחד אביא על־פרעה ועל־מצרים אחרי־כן ישלח אתכם מזה כשלחו כלה גרש יגרש אתכם מזה",
        "10_Chapter, 1_Verse": "דבר־נא באזני העם וישאלו איש מאת רעהו ואשה מאת רעותה כלי־כסף וכלי זהב",
        "10_Chapter, 2_Verse": "ויתן יהוה את־חן העם בעיני מצרים גם האיש משה גדול מאד בארץ מצרים בעיני עבדי־פרעה ובעיני העם",
        "10_Chapter, 3_Verse": "ויאמר משה כה אמר יהוה כחצת הלילה אני יוצא בתוך מצרים",
        "10_Chapter, 4_Verse": "ומת כל־בכור בארץ מצרים מבכור פרעה הישב על־כסאו עד בכור השפחה אשר אחר הרחים וכל בכור בהמה",
        "10_Chapter, 5_Verse": "והיתה צעקה גדלה בכל־ארץ מצרים אשר כמהו לא נהיתה וכמהו לא תסף",
        "10_Chapter, 6_Verse": "ולכל בני ישראל לא יחרץ־כלב לשנו למאיש ועד־בהמה למען תדעון אשר יפלה יהוה בין מצרים ובין ישראל",
        "10_Chapter, 7_Verse": "וירדו כל־עבדיך אלה אלי והשתחוו־לי לאמר צא אתה וכל־העם אשר־ברגליך ואחרי־כן אצא ויצא מעם־פרעה בחרי־אף",
        "10_Chapter, 8_Verse": "ויאמר יהוה אל־משה לא־ישמע אליכם פרעה למען רבות מופתי בארץ מצרים",
        "10_Chapter, 9_Verse": "ומשה ואהרן עשו את־כל־המפתים האלה לפני פרעה ויחזק יהוה את־לב פרעה ולא־שלח את־בני־ישראל מארצו",
        "11_Chapter, 0_Verse": "ויאמר יהוה אל־משה ואל־אהרן בארץ מצרים לאמר",
        "11_Chapter, 1_Verse": "החדש הזה לכם ראש חדשים ראשון הוא לכם לחדשי השנה",
        "11_Chapter, 2_Verse": "דברו אל־כל־עדת ישראל לאמר בעשר לחדש הזה ויקחו להם איש שה לבית־אבת שה לבית",
        "11_Chapter, 3_Verse": "ואם־ימעט הבית מהית משה ולקח הוא ושכנו הקרב אל־ביתו במכסת נפשת איש לפי אכלו תכסו על־השה",
        "11_Chapter, 4_Verse": "שה תמים זכר בן־שנה יהיה לכם מן־הכבשים ומן־העזים תקחו",
        "11_Chapter, 5_Verse": "והיה לכם למשמרת עד ארבעה עשר יום לחדש הזה ושחטו אתו כל קהל עדת־ישראל בין הערבים",
        "11_Chapter, 6_Verse": "ולקחו מן־הדם ונתנו על־שתי המזוזת ועל־המשקוף על הבתים אשר־יאכלו אתו בהם",
        "11_Chapter, 7_Verse": "ואכלו את־הבשר בלילה הזה צלי־אש ומצות על־מררים יאכלהו",
        "11_Chapter, 8_Verse": "אל־תאכלו ממנו נא ובשל מבשל במים כי אם־צלי־אש ראשו על־כרעיו ועל־קרבו",
        "11_Chapter, 9_Verse": "ולא־תותירו ממנו עד־בקר והנתר ממנו עד־בקר באש תשרפו",
        "11_Chapter, 10_Verse": "וככה תאכלו אתו מתניכם חגרים נעליכם ברגליכם ומקלכם בידכם ואכלתם אתו בחפזון פסח הוא ליהוה",
        "11_Chapter, 11_Verse": "ועברתי בארץ־מצרים בלילה הזה והכיתי כל־בכור בארץ מצרים מאדם ועד־בהמה ובכל־אלהי מצרים אעשה שפטים אני יהוה",
        "11_Chapter, 12_Verse": "והיה הדם לכם לאת על הבתים אשר אתם שם וראיתי את־הדם ופסחתי עלכם ולא־יהיה בכם נגף למשחית בהכתי בארץ מצרים",
        "11_Chapter, 13_Verse": "והיה היום הזה לכם לזכרון וחגתם אתו חג ליהוה לדרתיכם חקת עולם תחגהו",
        "11_Chapter, 14_Verse": "שבעת ימים מצות תאכלו אך ביום הראשון תשביתו שאר מבתיכם כי כל־אכל חמץ ונכרתה הנפש ההוא מישראל מיום הראשן עד־יום השבעי",
        "11_Chapter, 15_Verse": "וביום הראשון מקרא־קדש וביום השביעי מקרא־קדש יהיה לכם כל־מלאכה לא־יעשה בהם אך אשר יאכל לכל־נפש הוא לבדו יעשה לכם",
        "11_Chapter, 16_Verse": "ושמרתם את־המצות כי בעצם היום הזה הוצאתי את־צבאותיכם מארץ מצרים ושמרתם את־היום הזה לדרתיכם חקת עולם",
        "11_Chapter, 17_Verse": "בראשן בארבעה עשר יום לחדש בערב תאכלו מצת עד יום האחד ועשרים לחדש בערב",
        "11_Chapter, 18_Verse": "שבעת ימים שאר לא ימצא בבתיכם כי כל־אכל מחמצת ונכרתה הנפש ההוא מעדת ישראל בגר ובאזרח הארץ",
        "11_Chapter, 19_Verse": "כל־מחמצת לא תאכלו בכל מושבתיכם תאכלו מצות",
        "11_Chapter, 20_Verse": "ויקרא משה לכל־זקני ישראל ויאמר אלהם משכו וקחו לכם צאן למשפחתיכם ושחטו הפסח",
        "11_Chapter, 21_Verse": "ולקחתם אגדת אזוב וטבלתם בדם אשר־בסף והגעתם אל־המשקוף ואל־שתי המזוזת מן־הדם אשר בסף ואתם לא תצאו איש מפתח־ביתו עד־בקר",
        "11_Chapter, 22_Verse": "ועבר יהוה לנגף את־מצרים וראה את־הדם על־המשקוף ועל שתי המזוזת ופסח יהוה על־הפתח ולא יתן המשחית לבא אל־בתיכם לנגף",
        "11_Chapter, 23_Verse": "ושמרתם את־הדבר הזה לחק־לך ולבניך עד־עולם",
        "11_Chapter, 24_Verse": "והיה כי־תבאו אל־הארץ אשר יתן יהוה לכם כאשר דבר ושמרתם את־העבדה הזאת",
        "11_Chapter, 25_Verse": "והיה כי־יאמרו אליכם בניכם מה העבדה הזאת לכם",
        "11_Chapter, 26_Verse": "ואמרתם זבח־פסח הוא ליהוה אשר פסח על־בתי בני־ישראל במצרים בנגפו את־מצרים ואת־בתינו הציל ויקד העם וישתחוו",
        "11_Chapter, 27_Verse": "וילכו ויעשו בני ישראל כאשר צוה יהוה את־משה ואהרן כן עשו",
        "11_Chapter, 28_Verse": "ויהי בחצי הלילה ויהוה הכה כל־בכור בארץ מצרים מבכר פרעה הישב על־כסאו עד בכור השבי אשר בבית הבור וכל בכור בהמה",
        "11_Chapter, 29_Verse": "ויקם פרעה לילה הוא וכל־עבדיו וכל־מצרים ותהי צעקה גדלה במצרים כי־אין בית אשר אין־שם מת",
        "11_Chapter, 30_Verse": "ויקרא למשה ולאהרן לילה ויאמר קומו צאו מתוך עמי גם־אתם גם־בני ישראל ולכו עבדו את־יהוה כדברכם",
        "11_Chapter, 31_Verse": "גם־צאנכם גם־בקרכם קחו כאשר דברתם ולכו וברכתם גם־אתי",
        "11_Chapter, 32_Verse": "ותחזק מצרים על־העם למהר לשלחם מן־הארץ כי אמרו כלנו מתים",
        "11_Chapter, 33_Verse": "וישא העם את־בצקו טרם יחמץ משארתם צררת בשמלתם על־שכמם",
        "11_Chapter, 34_Verse": "ובני־ישראל עשו כדבר משה וישאלו ממצרים כלי־כסף וכלי זהב ושמלת",
        "11_Chapter, 35_Verse": "ויהוה נתן את־חן העם בעיני מצרים וישאלום וינצלו את־מצרים",
        "11_Chapter, 36_Verse": "ויסעו בני־ישראל מרעמסס סכתה כשש־מאות אלף רגלי הגברים לבד מטף",
        "11_Chapter, 37_Verse": "וגם־ערב רב עלה אתם וצאן ובקר מקנה כבד מאד",
        "11_Chapter, 38_Verse": "ויאפו את־הבצק אשר הוציאו ממצרים עגת מצות כי לא חמץ כי־גרשו ממצרים ולא יכלו להתמהמה וגם־צדה לא־עשו להם",
        "11_Chapter, 39_Verse": "ומושב בני ישראל אשר ישבו במצרים שלשים שנה וארבע מאות שנה",
        "11_Chapter, 40_Verse": "ויהי מקץ שלשים שנה וארבע מאות שנה ויהי בעצם היום הזה יצאו כל־צבאות יהוה מארץ מצרים",
        "11_Chapter, 41_Verse": "ליל שמרים הוא ליהוה להוציאם מארץ מצרים הוא־הלילה הזה ליהוה שמרים לכל־בני ישראל לדרתם",
        "11_Chapter, 42_Verse": "ויאמר יהוה אל־משה ואהרן זאת חקת הפסח כל־בן־נכר לא־יאכל בו",
        "11_Chapter, 43_Verse": "וכל־עבד איש מקנת־כסף ומלתה אתו אז יאכל בו",
        "11_Chapter, 44_Verse": "תושב ושכיר לא־יאכל־בו",
        "11_Chapter, 45_Verse": "בבית אחד יאכל לא־תוציא מן־הבית מן־הבשר חוצה ועצם לא תשברו־בו",
        "11_Chapter, 46_Verse": "כל־עדת ישראל יעשו אתו",
        "11_Chapter, 47_Verse": "וכי־יגור אתך גר ועשה פסח ליהוה המול לו כל־זכר ואז יקרב לעשתו והיה כאזרח הארץ וכל־ערל לא־יאכל בו",
        "11_Chapter, 48_Verse": "תורה אחת יהיה לאזרח ולגר הגר בתוככם",
        "11_Chapter, 49_Verse": "ויעשו כל־בני ישראל כאשר צוה יהוה את־משה ואת־אהרן כן עשו",
        "11_Chapter, 50_Verse": "ויהי בעצם היום הזה הוציא יהוה את־בני ישראל מארץ מצרים על־צבאתם",
        "12_Chapter, 0_Verse": "וידבר יהוה אל־משה לאמר",
        "12_Chapter, 1_Verse": "קדש־לי כל־בכור פטר כל־רחם בבני ישראל באדם ובבהמה לי הוא",
        "12_Chapter, 2_Verse": "ויאמר משה אל־העם זכור את־היום הזה אשר יצאתם ממצרים מבית עבדים כי בחזק יד הוציא יהוה אתכם מזה ולא יאכל חמץ",
        "12_Chapter, 3_Verse": "היום אתם יצאים בחדש האביב",
        "12_Chapter, 4_Verse": "והיה כי־יביאך יהוה אל־ארץ הכנעני והחתי והאמרי והחוי והיבוסי אשר נשבע לאבתיך לתת לך ארץ זבת חלב ודבש ועבדת את־העבדה הזאת בחדש הזה",
        "12_Chapter, 5_Verse": "שבעת ימים תאכל מצת וביום השביעי חג ליהוה",
        "12_Chapter, 6_Verse": "מצות יאכל את שבעת הימים ולא־יראה לך חמץ ולא־יראה לך שאר בכל־גבלך",
        "12_Chapter, 7_Verse": "והגדת לבנך ביום ההוא לאמר בעבור זה עשה יהוה לי בצאתי ממצרים",
        "12_Chapter, 8_Verse": "והיה לך לאות על־ידך ולזכרון בין עיניך למען תהיה תורת יהוה בפיך כי ביד חזקה הוצאך יהוה ממצרים",
        "12_Chapter, 9_Verse": "ושמרת את־החקה הזאת למועדה מימים ימימה",
        "12_Chapter, 10_Verse": "והיה כי־יבאך יהוה אל־ארץ הכנעני כאשר נשבע לך ולאבתיך ונתנה לך",
        "12_Chapter, 11_Verse": "והעברת כל־פטר־רחם ליהוה וכל־פטר שגר בהמה אשר יהיה לך הזכרים ליהוה",
        "12_Chapter, 12_Verse": "וכל־פטר חמר תפדה בשה ואם־לא תפדה וערפתו וכל בכור אדם בבניך תפדה",
        "12_Chapter, 13_Verse": "והיה כי־ישאלך בנך מחר לאמר מה־זאת ואמרת אליו בחזק יד הוציאנו יהוה ממצרים מבית עבדים",
        "12_Chapter, 14_Verse": "ויהי כי־הקשה פרעה לשלחנו ויהרג יהוה כל־בכור בארץ מצרים מבכר אדם ועד־בכור בהמה על־כן אני זבח ליהוה כל־פטר רחם הזכרים וכל־בכור בני אפדה",
        "12_Chapter, 15_Verse": "והיה לאות על־ידכה ולטוטפת בין עיניך כי בחזק יד הוציאנו יהוה ממצרים",
        "12_Chapter, 16_Verse": "ויהי בשלח פרעה את־העם ולא־נחם אלהים דרך ארץ פלשתים כי קרוב הוא כי אמר אלהים פן־ינחם העם בראתם מלחמה ושבו מצרימה",
        "12_Chapter, 17_Verse": "ויסב אלהים את־העם דרך המדבר ים־סוף וחמשים עלו בני־ישראל מארץ מצרים",
        "12_Chapter, 18_Verse": "ויקח משה את־עצמות יוסף עמו כי השבע השביע את־בני ישראל לאמר פקד יפקד אלהים אתכם והעליתם את־עצמתי מזה אתכם",
        "12_Chapter, 19_Verse": "ויסעו מסכת ויחנו באתם בקצה המדבר",
        "12_Chapter, 20_Verse": "ויהוה הלך לפניהם יומם בעמוד ענן לנחתם הדרך ולילה בעמוד אש להאיר להם ללכת יומם ולילה",
        "12_Chapter, 21_Verse": "לא־ימיש עמוד הענן יומם ועמוד האש לילה לפני העם",
        "13_Chapter, 0_Verse": "וידבר יהוה אל־משה לאמר",
        "13_Chapter, 1_Verse": "דבר אל־בני ישראל וישבו ויחנו לפני פי החירת בין מגדל ובין הים לפני בעל צפן נכחו תחנו על־הים",
        "13_Chapter, 2_Verse": "ואמר פרעה לבני ישראל נבכים הם בארץ סגר עליהם המדבר",
        "13_Chapter, 3_Verse": "וחזקתי את־לב־פרעה ורדף אחריהם ואכבדה בפרעה ובכל־חילו וידעו מצרים כי־אני יהוה ויעשו־כן",
        "13_Chapter, 4_Verse": "ויגד למלך מצרים כי ברח העם ויהפך לבב פרעה ועבדיו אל־העם ויאמרו מה־זאת עשינו כי־שלחנו את־ישראל מעבדנו",
        "13_Chapter, 5_Verse": "ויאסר את־רכבו ואת־עמו לקח עמו",
        "13_Chapter, 6_Verse": "ויקח שש־מאות רכב בחור וכל רכב מצרים ושלשם על־כלו",
        "13_Chapter, 7_Verse": "ויחזק יהוה את־לב פרעה מלך מצרים וירדף אחרי בני ישראל ובני ישראל יצאים ביד רמה",
        "13_Chapter, 8_Verse": "וירדפו מצרים אחריהם וישיגו אותם חנים על־הים כל־סוס רכב פרעה ופרשיו וחילו על־פי החירת לפני בעל צפן",
        "13_Chapter, 9_Verse": "ופרעה הקריב וישאו בני־ישראל את־עיניהם והנה מצרים נסע אחריהם וייראו מאד ויצעקו בני־ישראל אל־יהוה",
        "13_Chapter, 10_Verse": "ויאמרו אל־משה המבלי אין־קברים במצרים לקחתנו למות במדבר מה־זאת עשית לנו להוציאנו ממצרים",
        "13_Chapter, 11_Verse": "הלא־זה הדבר אשר דברנו אליך במצרים לאמר חדל ממנו ונעבדה את־מצרים כי טוב לנו עבד את־מצרים ממתנו במדבר",
        "13_Chapter, 12_Verse": "ויאמר משה אל־העם אל־תיראו התיצבו וראו את־ישועת יהוה אשר־יעשה לכם היום כי אשר ראיתם את־מצרים היום לא תסיפו לראתם עוד עד־עולם",
        "13_Chapter, 13_Verse": "יהוה ילחם לכם ואתם תחרישון",
        "13_Chapter, 14_Verse": "ויאמר יהוה אל־משה מה־תצעק אלי דבר אל־בני־ישראל ויסעו",
        "13_Chapter, 15_Verse": "ואתה הרם את־מטך ונטה את־ידך על־הים ובקעהו ויבאו בני־ישראל בתוך הים ביבשה",
        "13_Chapter, 16_Verse": "ואני הנני מחזק את־לב מצרים ויבאו אחריהם ואכבדה בפרעה ובכל־חילו ברכבו ובפרשיו",
        "13_Chapter, 17_Verse": "וידעו מצרים כי־אני יהוה בהכבדי בפרעה ברכבו ובפרשיו",
        "13_Chapter, 18_Verse": "ויסע מלאך האלהים ההלך לפני מחנה ישראל וילך מאחריהם ויסע עמוד הענן מפניהם ויעמד מאחריהם",
        "13_Chapter, 19_Verse": "ויבא בין מחנה מצרים ובין מחנה ישראל ויהי הענן והחשך ויאר את־הלילה ולא־קרב זה אל־זה כל־הלילה",
        "13_Chapter, 20_Verse": "ויט משה את־ידו על־הים ויולך יהוה את־הים ברוח קדים עזה כל־הלילה וישם את־הים לחרבה ויבקעו המים",
        "13_Chapter, 21_Verse": "ויבאו בני־ישראל בתוך הים ביבשה והמים להם חמה מימינם ומשמאלם",
        "13_Chapter, 22_Verse": "וירדפו מצרים ויבאו אחריהם כל סוס פרעה רכבו ופרשיו אל־תוך הים",
        "13_Chapter, 23_Verse": "ויהי באשמרת הבקר וישקף יהוה אל־מחנה מצרים בעמוד אש וענן ויהם את מחנה מצרים",
        "13_Chapter, 24_Verse": "ויסר את אפן מרכבתיו וינהגהו בכבדת ויאמר מצרים אנוסה מפני ישראל כי יהוה נלחם להם במצרים",
        "13_Chapter, 25_Verse": "ויאמר יהוה אל־משה נטה את־ידך על־הים וישבו המים על־מצרים על־רכבו ועל־פרשיו",
        "13_Chapter, 26_Verse": "ויט משה את־ידו על־הים וישב הים לפנות בקר לאיתנו ומצרים נסים לקראתו וינער יהוה את־מצרים בתוך הים",
        "13_Chapter, 27_Verse": "וישבו המים ויכסו את־הרכב ואת־הפרשים לכל חיל פרעה הבאים אחריהם בים לא־נשאר בהם עד־אחד",
        "13_Chapter, 28_Verse": "ובני ישראל הלכו ביבשה בתוך הים והמים להם חמה מימינם ומשמאלם",
        "13_Chapter, 29_Verse": "ויושע יהוה ביום ההוא את־ישראל מיד מצרים וירא ישראל את־מצרים מת על־שפת הים",
        "13_Chapter, 30_Verse": "וירא ישראל את־היד הגדלה אשר עשה יהוה במצרים וייראו העם את־יהוה ויאמינו ביהוה ובמשה עבדו",
        "14_Chapter, 0_Verse": "אז ישיר־משה ובני ישראל את־השירה הזאת ליהוה ויאמרו לאמר אשירה ליהוה כי־גאה גאה סוס ורכבו רמה בים",
        "14_Chapter, 1_Verse": "עזי וזמרת יה ויהי־לי לישועה זה אלי ואנוהו אלהי אבי וארממנהו",
        "14_Chapter, 2_Verse": "יהוה איש מלחמה יהוה שמו",
        "14_Chapter, 3_Verse": "מרכבת פרעה וחילו ירה בים ומבחר שלשיו טבעו בים־סוף",
        "14_Chapter, 4_Verse": "תהמת יכסימו ירדו במצולת כמו־אבן",
        "14_Chapter, 5_Verse": "ימינך יהוה נאדרי בכח ימינך יהוה תרעץ אויב",
        "14_Chapter, 6_Verse": "וברב גאונך תהרס קמיך תשלח חרנך יאכלמו כקש",
        "14_Chapter, 7_Verse": "וברוח אפיך נערמו מים נצבו כמו־נד נזלים קפאו תהמת בלב־ים",
        "14_Chapter, 8_Verse": "אמר אויב ארדף אשיג אחלק שלל תמלאמו נפשי אריק חרבי תורישמו ידי",
        "14_Chapter, 9_Verse": "נשפת ברוחך כסמו ים צללו כעופרת במים אדירים",
        "14_Chapter, 10_Verse": "מי־כמכה באלם יהוה מי כמכה נאדר בקדש נורא תהלת עשה פלא",
        "14_Chapter, 11_Verse": "נטית ימינך תבלעמו ארץ",
        "14_Chapter, 12_Verse": "נחית בחסדך עם־זו גאלת נהלת בעזך אל־נוה קדשך",
        "14_Chapter, 13_Verse": "שמעו עמים ירגזון חיל אחז ישבי פלשת",
        "14_Chapter, 14_Verse": "אז נבהלו אלופי אדום אילי מואב יאחזמו רעד נמגו כל ישבי כנען",
        "14_Chapter, 15_Verse": "תפל עליהם אימתה ופחד בגדל זרועך ידמו כאבן עד־יעבר עמך יהוה עד־יעבר עם־זו קנית",
        "14_Chapter, 16_Verse": "תבאמו ותטעמו בהר נחלתך מכון לשבתך פעלת יהוה מקדש אדני כוננו ידיך",
        "14_Chapter, 17_Verse": "יהוה ימלך לעלם ועד",
        "14_Chapter, 18_Verse": "כי בא סוס פרעה ברכבו ובפרשיו בים וישב יהוה עלהם את־מי הים ובני ישראל הלכו ביבשה בתוך הים",
        "14_Chapter, 19_Verse": "ותקח מרים הנביאה אחות אהרן את־התף בידה ותצאן כל־הנשים אחריה בתפים ובמחלת",
        "14_Chapter, 20_Verse": "ותען להם מרים שירו ליהוה כי־גאה גאה סוס ורכבו רמה בים",
        "14_Chapter, 21_Verse": "ויסע משה את־ישראל מים־סוף ויצאו אל־מדבר־שור וילכו שלשת־ימים במדבר ולא־מצאו מים",
        "14_Chapter, 22_Verse": "ויבאו מרתה ולא יכלו לשתת מים ממרה כי מרים הם על־כן קרא־שמה מרה",
        "14_Chapter, 23_Verse": "וילנו העם על־משה לאמר מה־נשתה",
        "14_Chapter, 24_Verse": "ויצעק אל־יהוה ויורהו יהוה עץ וישלך אל־המים וימתקו המים שם שם לו חק ומשפט ושם נסהו",
        "14_Chapter, 25_Verse": "ויאמר אם־שמוע תשמע לקול יהוה אלהיך והישר בעיניו תעשה והאזנת למצותיו ושמרת כל־חקיו כל־המחלה אשר־שמתי במצרים לא־אשים עליך כי אני יהוה רפאך",
        "14_Chapter, 26_Verse": "ויבאו אילמה ושם שתים עשרה עינת מים ושבעים תמרים ויחנו־שם על־המים",
        "15_Chapter, 0_Verse": "ויסעו מאילם ויבאו כל־עדת בני־ישראל אל־מדבר־סין אשר בין־אילם ובין סיני בחמשה עשר יום לחדש השני לצאתם מארץ מצרים",
        "15_Chapter, 1_Verse": "וילינו [וילונו] כל־עדת בני־ישראל על־משה ועל־אהרן במדבר",
        "15_Chapter, 2_Verse": "ויאמרו אלהם בני ישראל מי־יתן מותנו ביד־יהוה בארץ מצרים בשבתנו על־סיר הבשר באכלנו לחם לשבע כי־הוצאתם אתנו אל־המדבר הזה להמית את־כל־הקהל הזה ברעב",
        "15_Chapter, 3_Verse": "ויאמר יהוה אל־משה הנני ממטיר לכם לחם מן־השמים ויצא העם ולקטו דבר־יום ביומו למען אנסנו הילך בתורתי אם־לא",
        "15_Chapter, 4_Verse": "והיה ביום הששי והכינו את אשר־יביאו והיה משנה על אשר־ילקטו יום יום",
        "15_Chapter, 5_Verse": "ויאמר משה ואהרן אל־כל־בני ישראל ערב וידעתם כי יהוה הוציא אתכם מארץ מצרים",
        "15_Chapter, 6_Verse": "ובקר וראיתם את־כבוד יהוה בשמעו את־תלנתיכם על־יהוה ונחנו מה כי תלונו [תלינו] עלינו",
        "15_Chapter, 7_Verse": "ויאמר משה בתת יהוה לכם בערב בשר לאכל ולחם בבקר לשבע בשמע יהוה את־תלנתיכם אשר־אתם מלינם עליו ונחנו מה לא־עלינו תלנתיכם כי על־יהוה",
        "15_Chapter, 8_Verse": "ויאמר משה אל־אהרן אמר אל־כל־עדת בני ישראל קרבו לפני יהוה כי שמע את תלנתיכם",
        "15_Chapter, 9_Verse": "ויהי כדבר אהרן אל־כל־עדת בני־ישראל ויפנו אל־המדבר והנה כבוד יהוה נראה בענן",
        "15_Chapter, 10_Verse": "וידבר יהוה אל־משה לאמר",
        "15_Chapter, 11_Verse": "שמעתי את־תלונת בני ישראל דבר אלהם לאמר בין הערבים תאכלו בשר ובבקר תשבעו־לחם וידעתם כי אני יהוה אלהיכם",
        "15_Chapter, 12_Verse": "ויהי בערב ותעל השלו ותכס את־המחנה ובבקר היתה שכבת הטל סביב למחנה",
        "15_Chapter, 13_Verse": "ותעל שכבת הטל והנה על־פני המדבר דק מחספס דק ככפר על־הארץ",
        "15_Chapter, 14_Verse": "ויראו בני־ישראל ויאמרו איש אל־אחיו מן הוא כי לא ידעו מה־הוא ויאמר משה אלהם הוא הלחם אשר נתן יהוה לכם לאכלה",
        "15_Chapter, 15_Verse": "זה הדבר אשר צוה יהוה לקטו ממנו איש לפי אכלו עמר לגלגלת מספר נפשתיכם איש לאשר באהלו תקחו",
        "15_Chapter, 16_Verse": "ויעשו־כן בני ישראל וילקטו המרבה והממעיט",
        "15_Chapter, 17_Verse": "וימדו בעמר ולא העדיף המרבה והממעיט לא החסיר איש לפי־אכלו לקטו",
        "15_Chapter, 18_Verse": "ויאמר משה אלהם איש אל־יותר ממנו עד־בקר",
        "15_Chapter, 19_Verse": "ולא־שמעו אל־משה ויותרו אנשים ממנו עד־בקר וירם תולעים ויבאש ויקצף עלהם משה",
        "15_Chapter, 20_Verse": "וילקטו אתו בבקר בבקר איש כפי אכלו וחם השמש ונמס",
        "15_Chapter, 21_Verse": "ויהי ביום הששי לקטו לחם משנה שני העמר לאחד ויבאו כל־נשיאי העדה ויגידו למשה",
        "15_Chapter, 22_Verse": "ויאמר אלהם הוא אשר דבר יהוה שבתון שבת־קדש ליהוה מחר את אשר־תאפו אפו ואת אשר־תבשלו בשלו ואת כל־העדף הניחו לכם למשמרת עד־הבקר",
        "15_Chapter, 23_Verse": "ויניחו אתו עד־הבקר כאשר צוה משה ולא הבאיש ורמה לא־היתה בו",
        "15_Chapter, 24_Verse": "ויאמר משה אכלהו היום כי־שבת היום ליהוה היום לא תמצאהו בשדה",
        "15_Chapter, 25_Verse": "ששת ימים תלקטהו וביום השביעי שבת לא יהיה־בו",
        "15_Chapter, 26_Verse": "ויהי ביום השביעי יצאו מן־העם ללקט ולא מצאו",
        "15_Chapter, 27_Verse": "ויאמר יהוה אל־משה עד־אנה מאנתם לשמר מצותי ותורתי",
        "15_Chapter, 28_Verse": "ראו כי־יהוה נתן לכם השבת על־כן הוא נתן לכם ביום הששי לחם יומים שבו איש תחתיו אל־יצא איש ממקמו ביום השביעי",
        "15_Chapter, 29_Verse": "וישבתו העם ביום השבעי",
        "15_Chapter, 30_Verse": "ויקראו בית־ישראל את־שמו מן והוא כזרע גד לבן וטעמו כצפיחת בדבש",
        "15_Chapter, 31_Verse": "ויאמר משה זה הדבר אשר צוה יהוה מלא העמר ממנו למשמרת לדרתיכם למען יראו את־הלחם אשר האכלתי אתכם במדבר בהוציאי אתכם מארץ מצרים",
        "15_Chapter, 32_Verse": "ויאמר משה אל־אהרן קח צנצנת אחת ותן־שמה מלא־העמר מן והנח אתו לפני יהוה למשמרת לדרתיכם",
        "15_Chapter, 33_Verse": "כאשר צוה יהוה אל־משה ויניחהו אהרן לפני העדת למשמרת",
        "15_Chapter, 34_Verse": "ובני ישראל אכלו את־המן ארבעים שנה עד־באם אל־ארץ נושבת את־המן אכלו עד־באם אל־קצה ארץ כנען",
        "15_Chapter, 35_Verse": "והעמר עשרית האיפה הוא",
        "16_Chapter, 0_Verse": "ויסעו כל־עדת בני־ישראל ממדבר־סין למסעיהם על־פי יהוה ויחנו ברפידים ואין מים לשתת העם",
        "16_Chapter, 1_Verse": "וירב העם עם־משה ויאמרו תנו־לנו מים ונשתה ויאמר להם משה מה־תריבון עמדי מה־תנסון את־יהוה",
        "16_Chapter, 2_Verse": "ויצמא שם העם למים וילן העם על־משה ויאמר למה זה העליתנו ממצרים להמית אתי ואת־בני ואת־מקני בצמא",
        "16_Chapter, 3_Verse": "ויצעק משה אל־יהוה לאמר מה אעשה לעם הזה עוד מעט וסקלני",
        "16_Chapter, 4_Verse": "ויאמר יהוה אל־משה עבר לפני העם וקח אתך מזקני ישראל ומטך אשר הכית בו את־היאר קח בידך והלכת",
        "16_Chapter, 5_Verse": "הנני עמד לפניך שם על־הצור בחרב והכית בצור ויצאו ממנו מים ושתה העם ויעש כן משה לעיני זקני ישראל",
        "16_Chapter, 6_Verse": "ויקרא שם המקום מסה ומריבה על־ריב בני ישראל ועל נסתם את־יהוה לאמר היש יהוה בקרבנו אם־אין",
        "16_Chapter, 7_Verse": "ויבא עמלק וילחם עם־ישראל ברפידם",
        "16_Chapter, 8_Verse": "ויאמר משה אל־יהושע בחר־לנו אנשים וצא הלחם בעמלק מחר אנכי נצב על־ראש הגבעה ומטה האלהים בידי",
        "16_Chapter, 9_Verse": "ויעש יהושע כאשר אמר־לו משה להלחם בעמלק ומשה אהרן וחור עלו ראש הגבעה",
        "16_Chapter, 10_Verse": "והיה כאשר ירים משה ידו וגבר ישראל וכאשר יניח ידו וגבר עמלק",
        "16_Chapter, 11_Verse": "וידי משה כבדים ויקחו־אבן וישימו תחתיו וישב עליה ואהרן וחור תמכו בידיו מזה אחד ומזה אחד ויהי ידיו אמונה עד־בא השמש",
        "16_Chapter, 12_Verse": "ויחלש יהושע את־עמלק ואת־עמו לפי־חרב",
        "16_Chapter, 13_Verse": "ויאמר יהוה אל־משה כתב זאת זכרון בספר ושים באזני יהושע כי־מחה אמחה את־זכר עמלק מתחת השמים",
        "16_Chapter, 14_Verse": "ויבן משה מזבח ויקרא שמו יהוה נסי",
        "16_Chapter, 15_Verse": "ויאמר כי־יד על־כס יה מלחמה ליהוה בעמלק מדר דר",
        "17_Chapter, 0_Verse": "וישמע יתרו כהן מדין חתן משה את כל־אשר עשה אלהים למשה ולישראל עמו כי־הוציא יהוה את־ישראל ממצרים",
        "17_Chapter, 1_Verse": "ויקח יתרו חתן משה את־צפרה אשת משה אחר שלוחיה",
        "17_Chapter, 2_Verse": "ואת שני בניה אשר שם האחד גרשם כי אמר גר הייתי בארץ נכריה",
        "17_Chapter, 3_Verse": "ושם האחד אליעזר כי־אלהי אבי בעזרי ויצלני מחרב פרעה",
        "17_Chapter, 4_Verse": "ויבא יתרו חתן משה ובניו ואשתו אל־משה אל־המדבר אשר־הוא חנה שם הר האלהים",
        "17_Chapter, 5_Verse": "ויאמר אל־משה אני חתנך יתרו בא אליך ואשתך ושני בניה עמה",
        "17_Chapter, 6_Verse": "ויצא משה לקראת חתנו וישתחו וישק־לו וישאלו איש־לרעהו לשלום ויבאו האהלה",
        "17_Chapter, 7_Verse": "ויספר משה לחתנו את כל־אשר עשה יהוה לפרעה ולמצרים על אודת ישראל את כל־התלאה אשר מצאתם בדרך ויצלם יהוה",
        "17_Chapter, 8_Verse": "ויחד יתרו על כל־הטובה אשר־עשה יהוה לישראל אשר הצילו מיד מצרים",
        "17_Chapter, 9_Verse": "ויאמר יתרו ברוך יהוה אשר הציל אתכם מיד מצרים ומיד פרעה אשר הציל את־העם מתחת יד־מצרים",
        "17_Chapter, 10_Verse": "עתה ידעתי כי־גדול יהוה מכל־האלהים כי בדבר אשר זדו עליהם",
        "17_Chapter, 11_Verse": "ויקח יתרו חתן משה עלה וזבחים לאלהים ויבא אהרן וכל זקני ישראל לאכל־לחם עם־חתן משה לפני האלהים",
        "17_Chapter, 12_Verse": "ויהי ממחרת וישב משה לשפט את־העם ויעמד העם על־משה מן־הבקר עד־הערב",
        "17_Chapter, 13_Verse": "וירא חתן משה את כל־אשר־הוא עשה לעם ויאמר מה־הדבר הזה אשר אתה עשה לעם מדוע אתה יושב לבדך וכל־העם נצב עליך מן־בקר עד־ערב",
        "17_Chapter, 14_Verse": "ויאמר משה לחתנו כי־יבא אלי העם לדרש אלהים",
        "17_Chapter, 15_Verse": "כי־יהיה להם דבר בא אלי ושפטתי בין איש ובין רעהו והודעתי את־חקי האלהים ואת־תורתיו",
        "17_Chapter, 16_Verse": "ויאמר חתן משה אליו לא־טוב הדבר אשר אתה עשה",
        "17_Chapter, 17_Verse": "נבל תבל גם־אתה גם־העם הזה אשר עמך כי־כבד ממך הדבר לא־תוכל עשהו לבדך",
        "17_Chapter, 18_Verse": "עתה שמע בקלי איעצך ויהי אלהים עמך היה אתה לעם מול האלהים והבאת אתה את־הדברים אל־האלהים",
        "17_Chapter, 19_Verse": "והזהרתה אתהם את־החקים ואת־התורת והודעת להם את־הדרך ילכו בה ואת־המעשה אשר יעשון",
        "17_Chapter, 20_Verse": "ואתה תחזה מכל־העם אנשי־חיל יראי אלהים אנשי אמת שנאי בצע ושמת עלהם שרי אלפים שרי מאות שרי חמשים ושרי עשרת",
        "17_Chapter, 21_Verse": "ושפטו את־העם בכל־עת והיה כל־הדבר הגדל יביאו אליך וכל־הדבר הקטן ישפטו־הם והקל מעליך ונשאו אתך",
        "17_Chapter, 22_Verse": "אם את־הדבר הזה תעשה וצוך אלהים ויכלת עמד וגם כל־העם הזה על־מקמו יבא בשלום",
        "17_Chapter, 23_Verse": "וישמע משה לקול חתנו ויעש כל אשר אמר",
        "17_Chapter, 24_Verse": "ויבחר משה אנשי־חיל מכל־ישראל ויתן אתם ראשים על־העם שרי אלפים שרי מאות שרי חמשים ושרי עשרת",
        "17_Chapter, 25_Verse": "ושפטו את־העם בכל־עת את־הדבר הקשה יביאון אל־משה וכל־הדבר הקטן ישפוטו הם",
        "17_Chapter, 26_Verse": "וישלח משה את־חתנו וילך לו אל־ארצו",
        "18_Chapter, 0_Verse": "בחדש השלישי לצאת בני־ישראל מארץ מצרים ביום הזה באו מדבר סיני",
        "18_Chapter, 1_Verse": "ויסעו מרפידים ויבאו מדבר סיני ויחנו במדבר ויחן־שם ישראל נגד ההר",
        "18_Chapter, 2_Verse": "ומשה עלה אל־האלהים ויקרא אליו יהוה מן־ההר לאמר כה תאמר לבית יעקב ותגיד לבני ישראל",
        "18_Chapter, 3_Verse": "אתם ראיתם אשר עשיתי למצרים ואשא אתכם על־כנפי נשרים ואבא אתכם אלי",
        "18_Chapter, 4_Verse": "ועתה אם־שמוע תשמעו בקלי ושמרתם את־בריתי והייתם לי סגלה מכל־העמים כי־לי כל־הארץ",
        "18_Chapter, 5_Verse": "ואתם תהיו־לי ממלכת כהנים וגוי קדוש אלה הדברים אשר תדבר אל־בני ישראל",
        "18_Chapter, 6_Verse": "ויבא משה ויקרא לזקני העם וישם לפניהם את כל־הדברים האלה אשר צוהו יהוה",
        "18_Chapter, 7_Verse": "ויענו כל־העם יחדו ויאמרו כל אשר־דבר יהוה נעשה וישב משה את־דברי העם אל־יהוה",
        "18_Chapter, 8_Verse": "ויאמר יהוה אל־משה הנה אנכי בא אליך בעב הענן בעבור ישמע העם בדברי עמך וגם־בך יאמינו לעולם ויגד משה את־דברי העם אל־יהוה",
        "18_Chapter, 9_Verse": "ויאמר יהוה אל־משה לך אל־העם וקדשתם היום ומחר וכבסו שמלתם",
        "18_Chapter, 10_Verse": "והיו נכנים ליום השלישי כי ביום השלישי ירד יהוה לעיני כל־העם על־הר סיני",
        "18_Chapter, 11_Verse": "והגבלת את־העם סביב לאמר השמרו לכם עלות בהר ונגע בקצהו כל־הנגע בהר מות יומת",
        "18_Chapter, 12_Verse": "לא־תגע בו יד כי־סקול יסקל או־ירה יירה אם־בהמה אם־איש לא יחיה במשך היבל המה יעלו בהר",
        "18_Chapter, 13_Verse": "וירד משה מן־ההר אל־העם ויקדש את־העם ויכבסו שמלתם",
        "18_Chapter, 14_Verse": "ויאמר אל־העם היו נכנים לשלשת ימים אל־תגשו אל־אשה",
        "18_Chapter, 15_Verse": "ויהי ביום השלישי בהית הבקר ויהי קלת וברקים וענן כבד על־ההר וקל שפר חזק מאד ויחרד כל־העם אשר במחנה",
        "18_Chapter, 16_Verse": "ויוצא משה את־העם לקראת האלהים מן־המחנה ויתיצבו בתחתית ההר",
        "18_Chapter, 17_Verse": "והר סיני עשן כלו מפני אשר ירד עליו יהוה באש ויעל עשנו כעשן הכבשן ויחרד כל־ההר מאד",
        "18_Chapter, 18_Verse": "ויהי קול השופר הולך וחזק מאד משה ידבר והאלהים יעננו בקול",
        "18_Chapter, 19_Verse": "וירד יהוה על־הר סיני אל־ראש ההר ויקרא יהוה למשה אל־ראש ההר ויעל משה",
        "18_Chapter, 20_Verse": "ויאמר יהוה אל־משה רד העד בעם פן־יהרסו אל־יהוה לראות ונפל ממנו רב",
        "18_Chapter, 21_Verse": "וגם הכהנים הנגשים אל־יהוה יתקדשו פן־יפרץ בהם יהוה",
        "18_Chapter, 22_Verse": "ויאמר משה אל־יהוה לא־יוכל העם לעלת אל־הר סיני כי־אתה העדתה בנו לאמר הגבל את־ההר וקדשתו",
        "18_Chapter, 23_Verse": "ויאמר אליו יהוה לך־רד ועלית אתה ואהרן עמך והכהנים והעם אל־יהרסו לעלת אל־יהוה פן־יפרץ־בם",
        "18_Chapter, 24_Verse": "וירד משה אל־העם ויאמר אלהם",
        "19_Chapter, 0_Verse": "וידבר אלהים את כל־הדברים האלה לאמר",
        "19_Chapter, 1_Verse": "אנכי יהוה אלהיך אשר הוצאתיך מארץ מצרים מבית עבדים",
        "19_Chapter, 2_Verse": "לא יהיה־לך אלהים אחרים על־פני",
        "19_Chapter, 3_Verse": "לא תעשה־לך פסל וכל־תמונה אשר בשמים ממעל ואשר בארץ מתחת ואשר במים מתחת לארץ",
        "19_Chapter, 4_Verse": "לא־תשתחוה להם ולא תעבדם כי אנכי יהוה אלהיך אל קנא פקד עון אבת על־בנים על־שלשים ועל־רבעים לשנאי",
        "19_Chapter, 5_Verse": "ועשה חסד לאלפים לאהבי ולשמרי מצותי",
        "19_Chapter, 6_Verse": "לא תשא את־שם־יהוה אלהיך לשוא כי לא ינקה יהוה את אשר־ישא את־שמו לשוא",
        "19_Chapter, 7_Verse": "זכור את־יום השבת לקדשו",
        "19_Chapter, 8_Verse": "ששת ימים תעבד ועשית כל־מלאכתך",
        "19_Chapter, 9_Verse": "ויום השביעי שבת ליהוה אלהיך לא־תעשה כל־מלאכה אתה ובנך־ובתך עבדך ואמתך ובהמתך וגרך אשר בשעריך",
        "19_Chapter, 10_Verse": "כי ששת־ימים עשה יהוה את־השמים ואת־הארץ את־הים ואת־כל־אשר־בם וינח ביום השביעי על־כן ברך יהוה את־יום השבת ויקדשהו",
        "19_Chapter, 11_Verse": "כבד את־אביך ואת־אמך למען יארכון ימיך על האדמה אשר־יהוה אלהיך נתן לך",
        "19_Chapter, 12_Verse": "לא תרצח לא תנאף לא תגנב לא־תענה ברעך עד שקר",
        "19_Chapter, 13_Verse": "לא תחמד בית רעך לא־תחמד אשת רעך ועבדו ואמתו ושורו וחמרו וכל אשר לרעך",
        "19_Chapter, 14_Verse": "וכל־העם ראים את־הקולת ואת־הלפידם ואת קול השפר ואת־ההר עשן וירא העם וינעו ויעמדו מרחק",
        "19_Chapter, 15_Verse": "ויאמרו אל־משה דבר־אתה עמנו ונשמעה ואל־ידבר עמנו אלהים פן־נמות",
        "19_Chapter, 16_Verse": "ויאמר משה אל־העם אל־תיראו כי לבעבור נסות אתכם בא האלהים ובעבור תהיה יראתו על־פניכם לבלתי תחטאו",
        "19_Chapter, 17_Verse": "ויעמד העם מרחק ומשה נגש אל־הערפל אשר־שם האלהים",
        "19_Chapter, 18_Verse": "ויאמר יהוה אל־משה כה תאמר אל־בני ישראל אתם ראיתם כי מן־השמים דברתי עמכם",
        "19_Chapter, 19_Verse": "לא תעשון אתי אלהי כסף ואלהי זהב לא תעשו לכם",
        "19_Chapter, 20_Verse": "מזבח אדמה תעשה־לי וזבחת עליו את־עלתיך ואת־שלמיך את־צאנך ואת־בקרך בכל־המקום אשר אזכיר את־שמי אבוא אליך וברכתיך",
        "19_Chapter, 21_Verse": "ואם־מזבח אבנים תעשה־לי לא־תבנה אתהן גזית כי חרבך הנפת עליה ותחללה",
        "19_Chapter, 22_Verse": "ולא־תעלה במעלת על־מזבחי אשר לא־תגלה ערותך עליו",
        "20_Chapter, 0_Verse": "ואלה המשפטים אשר תשים לפניהם",
        "20_Chapter, 1_Verse": "כי תקנה עבד עברי שש שנים יעבד ובשבעת יצא לחפשי חנם",
        "20_Chapter, 2_Verse": "אם־בגפו יבא בגפו יצא אם־בעל אשה הוא ויצאה אשתו עמו",
        "20_Chapter, 3_Verse": "אם־אדניו יתן־לו אשה וילדה־לו בנים או בנות האשה וילדיה תהיה לאדניה והוא יצא בגפו",
        "20_Chapter, 4_Verse": "ואם־אמר יאמר העבד אהבתי את־אדני את־אשתי ואת־בני לא אצא חפשי",
        "20_Chapter, 5_Verse": "והגישו אדניו אל־האלהים והגישו אל־הדלת או אל־המזוזה ורצע אדניו את־אזנו במרצע ועבדו לעלם",
        "20_Chapter, 6_Verse": "וכי־ימכר איש את־בתו לאמה לא תצא כצאת העבדים",
        "20_Chapter, 7_Verse": "אם־רעה בעיני אדניה אשר־לא [לו] יעדה והפדה לעם נכרי לא־ימשל למכרה בבגדו־בה",
        "20_Chapter, 8_Verse": "ואם־לבנו ייעדנה כמשפט הבנות יעשה־לה",
        "20_Chapter, 9_Verse": "אם־אחרת יקח־לו שארה כסותה וענתה לא יגרע",
        "20_Chapter, 10_Verse": "ואם־שלש־אלה לא יעשה לה ויצאה חנם אין כסף",
        "20_Chapter, 11_Verse": "מכה איש ומת מות יומת",
        "20_Chapter, 12_Verse": "ואשר לא צדה והאלהים אנה לידו ושמתי לך מקום אשר ינוס שמה",
        "20_Chapter, 13_Verse": "וכי־יזד איש על־רעהו להרגו בערמה מעם מזבחי תקחנו למות",
        "20_Chapter, 14_Verse": "ומכה אביו ואמו מות יומת",
        "20_Chapter, 15_Verse": "וגנב איש ומכרו ונמצא בידו מות יומת",
        "20_Chapter, 16_Verse": "ומקלל אביו ואמו מות יומת",
        "20_Chapter, 17_Verse": "וכי־יריבן אנשים והכה־איש את־רעהו באבן או באגרף ולא ימות ונפל למשכב",
        "20_Chapter, 18_Verse": "אם־יקום והתהלך בחוץ על־משענתו ונקה המכה רק שבתו יתן ורפא ירפא",
        "20_Chapter, 19_Verse": "וכי־יכה איש את־עבדו או את־אמתו בשבט ומת תחת ידו נקם ינקם",
        "20_Chapter, 20_Verse": "אך אם־יום או יומים יעמד לא יקם כי כספו הוא",
        "20_Chapter, 21_Verse": "וכי־ינצו אנשים ונגפו אשה הרה ויצאו ילדיה ולא יהיה אסון ענוש יענש כאשר ישית עליו בעל האשה ונתן בפללים",
        "20_Chapter, 22_Verse": "ואם־אסון יהיה ונתתה נפש תחת נפש",
        "20_Chapter, 23_Verse": "עין תחת עין שן תחת שן יד תחת יד רגל תחת רגל",
        "20_Chapter, 24_Verse": "כויה תחת כויה פצע תחת פצע חבורה תחת חבורה",
        "20_Chapter, 25_Verse": "וכי־יכה איש את־עין עבדו או־את־עין אמתו ושחתה לחפשי ישלחנו תחת עינו",
        "20_Chapter, 26_Verse": "ואם־שן עבדו או־שן אמתו יפיל לחפשי ישלחנו תחת שנו",
        "20_Chapter, 27_Verse": "וכי־יגח שור את־איש או את־אשה ומת סקול יסקל השור ולא יאכל את־בשרו ובעל השור נקי",
        "20_Chapter, 28_Verse": "ואם שור נגח הוא מתמל שלשם והועד בבעליו ולא ישמרנו והמית איש או אשה השור יסקל וגם־בעליו יומת",
        "20_Chapter, 29_Verse": "אם־כפר יושת עליו ונתן פדין נפשו ככל אשר־יושת עליו",
        "20_Chapter, 30_Verse": "או־בן יגח או־בת יגח כמשפט הזה יעשה לו",
        "20_Chapter, 31_Verse": "אם־עבד יגח השור או אמה כסף שלשים שקלים יתן לאדניו והשור יסקל",
        "20_Chapter, 32_Verse": "וכי־יפתח איש בור או כי־יכרה איש בר ולא יכסנו ונפל־שמה שור או חמור",
        "20_Chapter, 33_Verse": "בעל הבור ישלם כסף ישיב לבעליו והמת יהיה־לו",
        "20_Chapter, 34_Verse": "וכי־יגף שור־איש את־שור רעהו ומת ומכרו את־השור החי וחצו את־כספו וגם את־המת יחצון",
        "20_Chapter, 35_Verse": "או נודע כי שור נגח הוא מתמול שלשם ולא ישמרנו בעליו שלם ישלם שור תחת השור והמת יהיה־לו",
        "20_Chapter, 36_Verse": "כי יגנב־איש שור או־שה וטבחו או מכרו חמשה בקר ישלם תחת השור וארבע־צאן תחת השה",
        "21_Chapter, 0_Verse": "אם־במחתרת ימצא הגנב והכה ומת אין לו דמים",
        "21_Chapter, 1_Verse": "אם־זרחה השמש עליו דמים לו שלם ישלם אם־אין לו ונמכר בגנבתו",
        "21_Chapter, 2_Verse": "אם־המצא תמצא בידו הגנבה משור עד־חמור עד־שה חיים שנים ישלם",
        "21_Chapter, 3_Verse": "כי יבער־איש שדה או־כרם ושלח את־בעירה [בעירו] ובער בשדה אחר מיטב שדהו ומיטב כרמו ישלם",
        "21_Chapter, 4_Verse": "כי־תצא אש ומצאה קצים ונאכל גדיש או הקמה או השדה שלם ישלם המבער את־הבערה",
        "21_Chapter, 5_Verse": "כי־יתן איש אל־רעהו כסף או־כלים לשמר וגנב מבית האיש אם־ימצא הגנב ישלם שנים",
        "21_Chapter, 6_Verse": "אם־לא ימצא הגנב ונקרב בעל־הבית אל־האלהים אם־לא שלח ידו במלאכת רעהו",
        "21_Chapter, 7_Verse": "על־כל־דבר־פשע על־שור על־חמור על־שה על־שלמה על־כל־אבדה אשר יאמר כי־הוא זה עד האלהים יבא דבר־שניהם אשר ירשיען אלהים ישלם שנים לרעהו",
        "21_Chapter, 8_Verse": "כי־יתן איש אל־רעהו חמור או־שור או־שה וכל־בהמה לשמר ומת או־נשבר או־נשבה אין ראה",
        "21_Chapter, 9_Verse": "שבעת יהוה תהיה בין שניהם אם־לא שלח ידו במלאכת רעהו ולקח בעליו ולא ישלם",
        "21_Chapter, 10_Verse": "ואם־גנב יגנב מעמו ישלם לבעליו",
        "21_Chapter, 11_Verse": "אם־טרף יטרף יבאהו עד הטרפה לא ישלם",
        "21_Chapter, 12_Verse": "וכי־ישאל איש מעם רעהו ונשבר או־מת בעליו אין־עמו שלם ישלם",
        "21_Chapter, 13_Verse": "אם־בעליו עמו לא ישלם אם־שכיר הוא בא בשכרו",
        "21_Chapter, 14_Verse": "וכי־יפתה איש בתולה אשר לא־ארשה ושכב עמה מהר ימהרנה לו לאשה",
        "21_Chapter, 15_Verse": "אם־מאן ימאן אביה לתתה לו כסף ישקל כמהר הבתולת",
        "21_Chapter, 16_Verse": "מכשפה לא תחיה",
        "21_Chapter, 17_Verse": "כל־שכב עם־בהמה מות יומת",
        "21_Chapter, 18_Verse": "זבח לאלהים יחרם בלתי ליהוה לבדו",
        "21_Chapter, 19_Verse": "וגר לא־תונה ולא תלחצנו כי־גרים הייתם בארץ מצרים",
        "21_Chapter, 20_Verse": "כל־אלמנה ויתום לא תענון",
        "21_Chapter, 21_Verse": "אם־ענה תענה אתו כי אם־צעק יצעק אלי שמע אשמע צעקתו",
        "21_Chapter, 22_Verse": "וחרה אפי והרגתי אתכם בחרב והיו נשיכם אלמנות ובניכם יתמים",
        "21_Chapter, 23_Verse": "אם־כסף תלוה את־עמי את־העני עמך לא־תהיה לו כנשה לא־תשימון עליו נשך",
        "21_Chapter, 24_Verse": "אם־חבל תחבל שלמת רעך עד־בא השמש תשיבנו לו",
        "21_Chapter, 25_Verse": "כי הוא כסותה [כסותו] לבדה הוא שמלתו לערו במה ישכב והיה כי־יצעק אלי ושמעתי כי־חנון אני",
        "21_Chapter, 26_Verse": "אלהים לא תקלל ונשיא בעמך לא תאר",
        "21_Chapter, 27_Verse": "מלאתך ודמעך לא תאחר בכור בניך תתן־לי",
        "21_Chapter, 28_Verse": "כן־תעשה לשרך לצאנך שבעת ימים יהיה עם־אמו ביום השמיני תתנו־לי",
        "21_Chapter, 29_Verse": "ואנשי־קדש תהיון לי ובשר בשדה טרפה לא תאכלו לכלב תשלכון אתו",
        "22_Chapter, 0_Verse": "לא תשא שמע שוא אל־תשת ידך עם־רשע להית עד חמס",
        "22_Chapter, 1_Verse": "לא־תהיה אחרי־רבים לרעת ולא־תענה על־רב לנטת אחרי רבים להטת",
        "22_Chapter, 2_Verse": "ודל לא תהדר בריבו",
        "22_Chapter, 3_Verse": "כי תפגע שור איבך או חמרו תעה השב תשיבנו לו",
        "22_Chapter, 4_Verse": "כי־תראה חמור שנאך רבץ תחת משאו וחדלת מעזב לו עזב תעזב עמו",
        "22_Chapter, 5_Verse": "לא תטה משפט אבינך בריבו",
        "22_Chapter, 6_Verse": "מדבר־שקר תרחק ונקי וצדיק אל־תהרג כי לא־אצדיק רשע",
        "22_Chapter, 7_Verse": "ושחד לא תקח כי השחד יעור פקחים ויסלף דברי צדיקים",
        "22_Chapter, 8_Verse": "וגר לא תלחץ ואתם ידעתם את־נפש הגר כי־גרים הייתם בארץ מצרים",
        "22_Chapter, 9_Verse": "ושש שנים תזרע את־ארצך ואספת את־תבואתה",
        "22_Chapter, 10_Verse": "והשביעת תשמטנה ונטשתה ואכלו אביני עמך ויתרם תאכל חית השדה כן־תעשה לכרמך לזיתך",
        "22_Chapter, 11_Verse": "ששת ימים תעשה מעשיך וביום השביעי תשבת למען ינוח שורך וחמרך וינפש בן־אמתך והגר",
        "22_Chapter, 12_Verse": "ובכל אשר־אמרתי אליכם תשמרו ושם אלהים אחרים לא תזכירו לא ישמע על־פיך",
        "22_Chapter, 13_Verse": "שלש רגלים תחג לי בשנה",
        "22_Chapter, 14_Verse": "את־חג המצות תשמר שבעת ימים תאכל מצות כאשר צויתך למועד חדש האביב כי־בו יצאת ממצרים ולא־יראו פני ריקם",
        "22_Chapter, 15_Verse": "וחג הקציר בכורי מעשיך אשר תזרע בשדה וחג האסף בצאת השנה באספך את־מעשיך מן־השדה",
        "22_Chapter, 16_Verse": "שלש פעמים בשנה יראה כל־זכורך אל־פני האדן יהוה",
        "22_Chapter, 17_Verse": "לא־תזבח על־חמץ דם־זבחי ולא־ילין חלב־חגי עד־בקר",
        "22_Chapter, 18_Verse": "ראשית בכורי אדמתך תביא בית יהוה אלהיך לא־תבשל גדי בחלב אמו",
        "22_Chapter, 19_Verse": "הנה אנכי שלח מלאך לפניך לשמרך בדרך ולהביאך אל־המקום אשר הכנתי",
        "22_Chapter, 20_Verse": "השמר מפניו ושמע בקלו אל־תמר בו כי לא ישא לפשעכם כי שמי בקרבו",
        "22_Chapter, 21_Verse": "כי אם־שמע תשמע בקלו ועשית כל אשר אדבר ואיבתי את־איביך וצרתי את־צרריך",
        "22_Chapter, 22_Verse": "כי־ילך מלאכי לפניך והביאך אל־האמרי והחתי והפרזי והכנעני החוי והיבוסי והכחדתיו",
        "22_Chapter, 23_Verse": "לא־תשתחוה לאלהיהם ולא תעבדם ולא תעשה כמעשיהם כי הרס תהרסם ושבר תשבר מצבתיהם",
        "22_Chapter, 24_Verse": "ועבדתם את יהוה אלהיכם וברך את־לחמך ואת־מימיך והסרתי מחלה מקרבך",
        "22_Chapter, 25_Verse": "לא תהיה משכלה ועקרה בארצך את־מספר ימיך אמלא",
        "22_Chapter, 26_Verse": "את־אימתי אשלח לפניך והמתי את־כל־העם אשר תבא בהם ונתתי את־כל־איביך אליך ערף",
        "22_Chapter, 27_Verse": "ושלחתי את־הצרעה לפניך וגרשה את־החוי את־הכנעני ואת־החתי מלפניך",
        "22_Chapter, 28_Verse": "לא אגרשנו מפניך בשנה אחת פן־תהיה הארץ שממה ורבה עליך חית השדה",
        "22_Chapter, 29_Verse": "מעט מעט אגרשנו מפניך עד אשר תפרה ונחלת את־הארץ",
        "22_Chapter, 30_Verse": "ושתי את־גבלך מים־סוף ועד־ים פלשתים וממדבר עד־הנהר כי אתן בידכם את ישבי הארץ וגרשתמו מפניך",
        "22_Chapter, 31_Verse": "לא־תכרת להם ולאלהיהם ברית",
        "22_Chapter, 32_Verse": "לא ישבו בארצך פן־יחטיאו אתך לי כי תעבד את־אלהיהם כי־יהיה לך למוקש",
        "23_Chapter, 0_Verse": "ואל־משה אמר עלה אל־יהוה אתה ואהרן נדב ואביהוא ושבעים מזקני ישראל והשתחויתם מרחק",
        "23_Chapter, 1_Verse": "ונגש משה לבדו אל־יהוה והם לא יגשו והעם לא יעלו עמו",
        "23_Chapter, 2_Verse": "ויבא משה ויספר לעם את כל־דברי יהוה ואת כל־המשפטים ויען כל־העם קול אחד ויאמרו כל־הדברים אשר־דבר יהוה נעשה",
        "23_Chapter, 3_Verse": "ויכתב משה את כל־דברי יהוה וישכם בבקר ויבן מזבח תחת ההר ושתים עשרה מצבה לשנים עשר שבטי ישראל",
        "23_Chapter, 4_Verse": "וישלח את־נערי בני ישראל ויעלו עלת ויזבחו זבחים שלמים ליהוה פרים",
        "23_Chapter, 5_Verse": "ויקח משה חצי הדם וישם באגנת וחצי הדם זרק על־המזבח",
        "23_Chapter, 6_Verse": "ויקח ספר הברית ויקרא באזני העם ויאמרו כל אשר־דבר יהוה נעשה ונשמע",
        "23_Chapter, 7_Verse": "ויקח משה את־הדם ויזרק על־העם ויאמר הנה דם־הברית אשר כרת יהוה עמכם על כל־הדברים האלה",
        "23_Chapter, 8_Verse": "ויעל משה ואהרן נדב ואביהוא ושבעים מזקני ישראל",
        "23_Chapter, 9_Verse": "ויראו את אלהי ישראל ותחת רגליו כמעשה לבנת הספיר וכעצם השמים לטהר",
        "23_Chapter, 10_Verse": "ואל־אצילי בני ישראל לא שלח ידו ויחזו את־האלהים ויאכלו וישתו",
        "23_Chapter, 11_Verse": "ויאמר יהוה אל־משה עלה אלי ההרה והיה־שם ואתנה לך את־לחת האבן והתורה והמצוה אשר כתבתי להורתם",
        "23_Chapter, 12_Verse": "ויקם משה ויהושע משרתו ויעל משה אל־הר האלהים",
        "23_Chapter, 13_Verse": "ואל־הזקנים אמר שבו־לנו בזה עד אשר־נשוב אליכם והנה אהרן וחור עמכם מי־בעל דברים יגש אלהם",
        "23_Chapter, 14_Verse": "ויעל משה אל־ההר ויכס הענן את־ההר",
        "23_Chapter, 15_Verse": "וישכן כבוד־יהוה על־הר סיני ויכסהו הענן ששת ימים ויקרא אל־משה ביום השביעי מתוך הענן",
        "23_Chapter, 16_Verse": "ומראה כבוד יהוה כאש אכלת בראש ההר לעיני בני ישראל",
        "23_Chapter, 17_Verse": "ויבא משה בתוך הענן ויעל אל־ההר ויהי משה בהר ארבעים יום וארבעים לילה",
        "24_Chapter, 0_Verse": "וידבר יהוה אל־משה לאמר",
        "24_Chapter, 1_Verse": "דבר אל־בני ישראל ויקחו־לי תרומה מאת כל־איש אשר ידבנו לבו תקחו את־תרומתי",
        "24_Chapter, 2_Verse": "וזאת התרומה אשר תקחו מאתם זהב וכסף ונחשת",
        "24_Chapter, 3_Verse": "ותכלת וארגמן ותולעת שני ושש ועזים",
        "24_Chapter, 4_Verse": "וערת אילם מאדמים וערת תחשים ועצי שטים",
        "24_Chapter, 5_Verse": "שמן למאר בשמים לשמן המשחה ולקטרת הסמים",
        "24_Chapter, 6_Verse": "אבני־שהם ואבני מלאים לאפד ולחשן",
        "24_Chapter, 7_Verse": "ועשו לי מקדש ושכנתי בתוכם",
        "24_Chapter, 8_Verse": "ככל אשר אני מראה אותך את תבנית המשכן ואת תבנית כל־כליו וכן תעשו",
        "24_Chapter, 9_Verse": "ועשו ארון עצי שטים אמתים וחצי ארכו ואמה וחצי רחבו ואמה וחצי קמתו",
        "24_Chapter, 10_Verse": "וצפית אתו זהב טהור מבית ומחוץ תצפנו ועשית עליו זר זהב סביב",
        "24_Chapter, 11_Verse": "ויצקת לו ארבע טבעת זהב ונתתה על ארבע פעמתיו ושתי טבעת על־צלעו האחת ושתי טבעת על־צלעו השנית",
        "24_Chapter, 12_Verse": "ועשית בדי עצי שטים וצפית אתם זהב",
        "24_Chapter, 13_Verse": "והבאת את־הבדים בטבעת על צלעת הארן לשאת את־הארן בהם",
        "24_Chapter, 14_Verse": "בטבעת הארן יהיו הבדים לא יסרו ממנו",
        "24_Chapter, 15_Verse": "ונתת אל־הארן את העדת אשר אתן אליך",
        "24_Chapter, 16_Verse": "ועשית כפרת זהב טהור אמתים וחצי ארכה ואמה וחצי רחבה",
        "24_Chapter, 17_Verse": "ועשית שנים כרבים זהב מקשה תעשה אתם משני קצות הכפרת",
        "24_Chapter, 18_Verse": "ועשה כרוב אחד מקצה מזה וכרוב־אחד מקצה מזה מן־הכפרת תעשו את־הכרבים על־שני קצותיו",
        "24_Chapter, 19_Verse": "והיו הכרבים פרשי כנפים למעלה סככים בכנפיהם על־הכפרת ופניהם איש אל־אחיו אל־הכפרת יהיו פני הכרבים",
        "24_Chapter, 20_Verse": "ונתת את־הכפרת על־הארן מלמעלה ואל־הארן תתן את־העדת אשר אתן אליך",
        "24_Chapter, 21_Verse": "ונועדתי לך שם ודברתי אתך מעל הכפרת מבין שני הכרבים אשר על־ארן העדת את כל־אשר אצוה אותך אל־בני ישראל",
        "24_Chapter, 22_Verse": "ועשית שלחן עצי שטים אמתים ארכו ואמה רחבו ואמה וחצי קמתו",
        "24_Chapter, 23_Verse": "וצפית אתו זהב טהור ועשית לו זר זהב סביב",
        "24_Chapter, 24_Verse": "ועשית לו מסגרת טפח סביב ועשית זר־זהב למסגרתו סביב",
        "24_Chapter, 25_Verse": "ועשית לו ארבע טבעת זהב ונתת את־הטבעת על ארבע הפאת אשר לארבע רגליו",
        "24_Chapter, 26_Verse": "לעמת המסגרת תהיין הטבעת לבתים לבדים לשאת את־השלחן",
        "24_Chapter, 27_Verse": "ועשית את־הבדים עצי שטים וצפית אתם זהב ונשא־בם את־השלחן",
        "24_Chapter, 28_Verse": "ועשית קערתיו וכפתיו וקשותיו ומנקיתיו אשר יסך בהן זהב טהור תעשה אתם",
        "24_Chapter, 29_Verse": "ונתת על־השלחן לחם פנים לפני תמיד",
        "24_Chapter, 30_Verse": "ועשית מנרת זהב טהור מקשה תעשה המנורה ירכה וקנה גביעיה כפתריה ופרחיה ממנה יהיו",
        "24_Chapter, 31_Verse": "וששה קנים יצאים מצדיה שלשה קני מנרה מצדה האחד ושלשה קני מנרה מצדה השני",
        "24_Chapter, 32_Verse": "שלשה גבעים משקדים בקנה האחד כפתר ופרח ושלשה גבעים משקדים בקנה האחד כפתר ופרח כן לששת הקנים היצאים מן־המנרה",
        "24_Chapter, 33_Verse": "ובמנרה ארבעה גבעים משקדים כפתריה ופרחיה",
        "24_Chapter, 34_Verse": "וכפתר תחת שני הקנים ממנה וכפתר תחת שני הקנים ממנה וכפתר תחת־שני הקנים ממנה לששת הקנים היצאים מן־המנרה",
        "24_Chapter, 35_Verse": "כפתריהם וקנתם ממנה יהיו כלה מקשה אחת זהב טהור",
        "24_Chapter, 36_Verse": "ועשית את־נרתיה שבעה והעלה את־נרתיה והאיר על־עבר פניה",
        "24_Chapter, 37_Verse": "ומלקחיה ומחתתיה זהב טהור",
        "24_Chapter, 38_Verse": "ככר זהב טהור יעשה אתה את כל־הכלים האלה",
        "24_Chapter, 39_Verse": "וראה ועשה בתבניתם אשר־אתה מראה בהר",
        "25_Chapter, 0_Verse": "ואת־המשכן תעשה עשר יריעת שש משזר ותכלת וארגמן ותלעת שני כרבים מעשה חשב תעשה אתם",
        "25_Chapter, 1_Verse": "ארך היריעה האחת שמנה ועשרים באמה ורחב ארבע באמה היריעה האחת מדה אחת לכל־היריעת",
        "25_Chapter, 2_Verse": "חמש היריעת תהיין חברת אשה אל־אחתה וחמש יריעת חברת אשה אל־אחתה",
        "25_Chapter, 3_Verse": "ועשית ללאת תכלת על שפת היריעה האחת מקצה בחברת וכן תעשה בשפת היריעה הקיצונה במחברת השנית",
        "25_Chapter, 4_Verse": "חמשים ללאת תעשה ביריעה האחת וחמשים ללאת תעשה בקצה היריעה אשר במחברת השנית מקבילת הללאת אשה אל־אחתה",
        "25_Chapter, 5_Verse": "ועשית חמשים קרסי זהב וחברת את־היריעת אשה אל־אחתה בקרסים והיה המשכן אחד",
        "25_Chapter, 6_Verse": "ועשית יריעת עזים לאהל על־המשכן עשתי־עשרה יריעת תעשה אתם",
        "25_Chapter, 7_Verse": "ארך היריעה האחת שלשים באמה ורחב ארבע באמה היריעה האחת מדה אחת לעשתי עשרה יריעת",
        "25_Chapter, 8_Verse": "וחברת את־חמש היריעת לבד ואת־שש היריעת לבד וכפלת את־היריעה הששית אל־מול פני האהל",
        "25_Chapter, 9_Verse": "ועשית חמשים ללאת על שפת היריעה האחת הקיצנה בחברת וחמשים ללאת על שפת היריעה החברת השנית",
        "25_Chapter, 10_Verse": "ועשית קרסי נחשת חמשים והבאת את־הקרסים בללאת וחברת את־האהל והיה אחד",
        "25_Chapter, 11_Verse": "וסרח העדף ביריעת האהל חצי היריעה העדפת תסרח על אחרי המשכן",
        "25_Chapter, 12_Verse": "והאמה מזה והאמה מזה בעדף בארך יריעת האהל יהיה סרוח על־צדי המשכן מזה ומזה לכסתו",
        "25_Chapter, 13_Verse": "ועשית מכסה לאהל ערת אילם מאדמים ומכסה ערת תחשים מלמעלה",
        "25_Chapter, 14_Verse": "ועשית את־הקרשים למשכן עצי שטים עמדים",
        "25_Chapter, 15_Verse": "עשר אמות ארך הקרש ואמה וחצי האמה רחב הקרש האחד",
        "25_Chapter, 16_Verse": "שתי ידות לקרש האחד משלבת אשה אל־אחתה כן תעשה לכל קרשי המשכן",
        "25_Chapter, 17_Verse": "ועשית את־הקרשים למשכן עשרים קרש לפאת נגבה תימנה",
        "25_Chapter, 18_Verse": "וארבעים אדני־כסף תעשה תחת עשרים הקרש שני אדנים תחת־הקרש האחד לשתי ידתיו ושני אדנים תחת־הקרש האחד לשתי ידתיו",
        "25_Chapter, 19_Verse": "ולצלע המשכן השנית לפאת צפון עשרים קרש",
        "25_Chapter, 20_Verse": "וארבעים אדניהם כסף שני אדנים תחת הקרש האחד ושני אדנים תחת הקרש האחד",
        "25_Chapter, 21_Verse": "ולירכתי המשכן ימה תעשה ששה קרשים",
        "25_Chapter, 22_Verse": "ושני קרשים תעשה למקצעת המשכן בירכתים",
        "25_Chapter, 23_Verse": "ויהיו תאמים מלמטה ויחדו יהיו תמים על־ראשו אל־הטבעת האחת כן יהיה לשניהם לשני המקצעת יהיו",
        "25_Chapter, 24_Verse": "והיו שמנה קרשים ואדניהם כסף ששה עשר אדנים שני אדנים תחת הקרש האחד ושני אדנים תחת הקרש האחד",
        "25_Chapter, 25_Verse": "ועשית בריחם עצי שטים חמשה לקרשי צלע־המשכן האחד",
        "25_Chapter, 26_Verse": "וחמשה בריחם לקרשי צלע־המשכן השנית וחמשה בריחם לקרשי צלע המשכן לירכתים ימה",
        "25_Chapter, 27_Verse": "והבריח התיכן בתוך הקרשים מברח מן־הקצה אל־הקצה",
        "25_Chapter, 28_Verse": "ואת־הקרשים תצפה זהב ואת־טבעתיהם תעשה זהב בתים לבריחם וצפית את־הבריחם זהב",
        "25_Chapter, 29_Verse": "והקמת את־המשכן כמשפטו אשר הראית בהר",
        "25_Chapter, 30_Verse": "ועשית פרכת תכלת וארגמן ותולעת שני ושש משזר מעשה חשב יעשה אתה כרבים",
        "25_Chapter, 31_Verse": "ונתתה אתה על־ארבעה עמודי שטים מצפים זהב וויהם זהב על־ארבעה אדני־כסף",
        "25_Chapter, 32_Verse": "ונתתה את־הפרכת תחת הקרסים והבאת שמה מבית לפרכת את ארון העדות והבדילה הפרכת לכם בין הקדש ובין קדש הקדשים",
        "25_Chapter, 33_Verse": "ונתת את־הכפרת על ארון העדת בקדש הקדשים",
        "25_Chapter, 34_Verse": "ושמת את־השלחן מחוץ לפרכת ואת־המנרה נכח השלחן על צלע המשכן תימנה והשלחן תתן על־צלע צפון",
        "25_Chapter, 35_Verse": "ועשית מסך לפתח האהל תכלת וארגמן ותולעת שני ושש משזר מעשה רקם",
        "25_Chapter, 36_Verse": "ועשית למסך חמשה עמודי שטים וצפית אתם זהב וויהם זהב ויצקת להם חמשה אדני נחשת",
        "26_Chapter, 0_Verse": "ועשית את־המזבח עצי שטים חמש אמות ארך וחמש אמות רחב רבוע יהיה המזבח ושלש אמות קמתו",
        "26_Chapter, 1_Verse": "ועשית קרנתיו על ארבע פנתיו ממנו תהיין קרנתיו וצפית אתו נחשת",
        "26_Chapter, 2_Verse": "ועשית סירתיו לדשנו ויעיו ומזרקתיו ומזלגתיו ומחתתיו לכל־כליו תעשה נחשת",
        "26_Chapter, 3_Verse": "ועשית לו מכבר מעשה רשת נחשת ועשית על־הרשת ארבע טבעת נחשת על ארבע קצותיו",
        "26_Chapter, 4_Verse": "ונתתה אתה תחת כרכב המזבח מלמטה והיתה הרשת עד חצי המזבח",
        "26_Chapter, 5_Verse": "ועשית בדים למזבח בדי עצי שטים וצפית אתם נחשת",
        "26_Chapter, 6_Verse": "והובא את־בדיו בטבעת והיו הבדים על־שתי צלעת המזבח בשאת אתו",
        "26_Chapter, 7_Verse": "נבוב לחת תעשה אתו כאשר הראה אתך בהר כן יעשו",
        "26_Chapter, 8_Verse": "ועשית את חצר המשכן לפאת נגב־תימנה קלעים לחצר שש משזר מאה באמה ארך לפאה האחת",
        "26_Chapter, 9_Verse": "ועמדיו עשרים ואדניהם עשרים נחשת ווי העמדים וחשקיהם כסף",
        "26_Chapter, 10_Verse": "וכן לפאת צפון בארך קלעים מאה ארך ועמדו [ועמודיו] עשרים ואדניהם עשרים נחשת ווי העמדים וחשקיהם כסף",
        "26_Chapter, 11_Verse": "ורחב החצר לפאת־ים קלעים חמשים אמה עמדיהם עשרה ואדניהם עשרה",
        "26_Chapter, 12_Verse": "ורחב החצר לפאת קדמה מזרחה חמשים אמה",
        "26_Chapter, 13_Verse": "וחמש עשרה אמה קלעים לכתף עמדיהם שלשה ואדניהם שלשה",
        "26_Chapter, 14_Verse": "ולכתף השנית חמש עשרה קלעים עמדיהם שלשה ואדניהם שלשה",
        "26_Chapter, 15_Verse": "ולשער החצר מסך עשרים אמה תכלת וארגמן ותולעת שני ושש משזר מעשה רקם עמדיהם ארבעה ואדניהם ארבעה",
        "26_Chapter, 16_Verse": "כל־עמודי החצר סביב מחשקים כסף וויהם כסף ואדניהם נחשת",
        "26_Chapter, 17_Verse": "ארך החצר מאה באמה ורחב חמשים בחמשים וקמה חמש אמות שש משזר ואדניהם נחשת",
        "26_Chapter, 18_Verse": "לכל כלי המשכן בכל עבדתו וכל־יתדתיו וכל־יתדת החצר נחשת",
        "26_Chapter, 19_Verse": "ואתה תצוה את־בני ישראל ויקחו אליך שמן זית זך כתית למאור להעלת נר תמיד",
        "26_Chapter, 20_Verse": "באהל מועד מחוץ לפרכת אשר על־העדת יערך אתו אהרן ובניו מערב עד־בקר לפני יהוה חקת עולם לדרתם מאת בני ישראל",
        "27_Chapter, 0_Verse": "ואתה הקרב אליך את־אהרן אחיך ואת־בניו אתו מתוך בני ישראל לכהנו־לי אהרן נדב ואביהוא אלעזר ואיתמר בני אהרן",
        "27_Chapter, 1_Verse": "ועשית בגדי־קדש לאהרן אחיך לכבוד ולתפארת",
        "27_Chapter, 2_Verse": "ואתה תדבר אל־כל־חכמי־לב אשר מלאתיו רוח חכמה ועשו את־בגדי אהרן לקדשו לכהנו־לי",
        "27_Chapter, 3_Verse": "ואלה הבגדים אשר יעשו חשן ואפוד ומעיל וכתנת תשבץ מצנפת ואבנט ועשו בגדי־קדש לאהרן אחיך ולבניו לכהנו־לי",
        "27_Chapter, 4_Verse": "והם יקחו את־הזהב ואת־התכלת ואת־הארגמן ואת־תולעת השני ואת־השש",
        "27_Chapter, 5_Verse": "ועשו את־האפד זהב תכלת וארגמן תולעת שני ושש משזר מעשה חשב",
        "27_Chapter, 6_Verse": "שתי כתפת חברת יהיה־לו אל־שני קצותיו וחבר",
        "27_Chapter, 7_Verse": "וחשב אפדתו אשר עליו כמעשהו ממנו יהיה זהב תכלת וארגמן ותולעת שני ושש משזר",
        "27_Chapter, 8_Verse": "ולקחת את־שתי אבני־שהם ופתחת עליהם שמות בני ישראל",
        "27_Chapter, 9_Verse": "ששה משמתם על האבן האחת ואת־שמות הששה הנותרים על־האבן השנית כתולדתם",
        "27_Chapter, 10_Verse": "מעשה חרש אבן פתוחי חתם תפתח את־שתי האבנים על־שמת בני ישראל מסבת משבצות זהב תעשה אתם",
        "27_Chapter, 11_Verse": "ושמת את־שתי האבנים על כתפת האפד אבני זכרן לבני ישראל ונשא אהרן את־שמותם לפני יהוה על־שתי כתפיו לזכרן",
        "27_Chapter, 12_Verse": "ועשית משבצת זהב",
        "27_Chapter, 13_Verse": "ושתי שרשרת זהב טהור מגבלת תעשה אתם מעשה עבת ונתתה את־שרשרת העבתת על־המשבצת",
        "27_Chapter, 14_Verse": "ועשית חשן משפט מעשה חשב כמעשה אפד תעשנו זהב תכלת וארגמן ותולעת שני ושש משזר תעשה אתו",
        "27_Chapter, 15_Verse": "רבוע יהיה כפול זרת ארכו וזרת רחבו",
        "27_Chapter, 16_Verse": "ומלאת בו מלאת אבן ארבעה טורים אבן טור אדם פטדה וברקת הטור האחד",
        "27_Chapter, 17_Verse": "והטור השני נפך ספיר ויהלם",
        "27_Chapter, 18_Verse": "והטור השלישי לשם שבו ואחלמה",
        "27_Chapter, 19_Verse": "והטור הרביעי תרשיש ושהם וישפה משבצים זהב יהיו במלואתם",
        "27_Chapter, 20_Verse": "והאבנים תהיין על־שמת בני־ישראל שתים עשרה על־שמתם פתוחי חותם איש על־שמו תהיין לשני עשר שבט",
        "27_Chapter, 21_Verse": "ועשית על־החשן שרשת גבלת מעשה עבת זהב טהור",
        "27_Chapter, 22_Verse": "ועשית על־החשן שתי טבעות זהב ונתת את־שתי הטבעות על־שני קצות החשן",
        "27_Chapter, 23_Verse": "ונתתה את־שתי עבתת הזהב על־שתי הטבעת אל־קצות החשן",
        "27_Chapter, 24_Verse": "ואת שתי קצות שתי העבתת תתן על־שתי המשבצות ונתתה על־כתפות האפד אל־מול פניו",
        "27_Chapter, 25_Verse": "ועשית שתי טבעות זהב ושמת אתם על־שני קצות החשן על־שפתו אשר אל־עבר האפד ביתה",
        "27_Chapter, 26_Verse": "ועשית שתי טבעות זהב ונתתה אתם על־שתי כתפות האפוד מלמטה ממול פניו לעמת מחברתו ממעל לחשב האפוד",
        "27_Chapter, 27_Verse": "וירכסו את־החשן מטבעתו [מטבעתיו] אל־טבעת האפד בפתיל תכלת להיות על־חשב האפוד ולא־יזח החשן מעל האפוד",
        "27_Chapter, 28_Verse": "ונשא אהרן את־שמות בני־ישראל בחשן המשפט על־לבו בבאו אל־הקדש לזכרן לפני־יהוה תמיד",
        "27_Chapter, 29_Verse": "ונתת אל־חשן המשפט את־האורים ואת־התמים והיו על־לב אהרן בבאו לפני יהוה ונשא אהרן את־משפט בני־ישראל על־לבו לפני יהוה תמיד",
        "27_Chapter, 30_Verse": "ועשית את־מעיל האפוד כליל תכלת",
        "27_Chapter, 31_Verse": "והיה פי־ראשו בתוכו שפה יהיה לפיו סביב מעשה ארג כפי תחרא יהיה־לו לא יקרע",
        "27_Chapter, 32_Verse": "ועשית על־שוליו רמני תכלת וארגמן ותולעת שני על־שוליו סביב ופעמני זהב בתוכם סביב",
        "27_Chapter, 33_Verse": "פעמן זהב ורמון פעמן זהב ורמון על־שולי המעיל סביב",
        "27_Chapter, 34_Verse": "והיה על־אהרן לשרת ונשמע קולו בבאו אל־הקדש לפני יהוה ובצאתו ולא ימות",
        "27_Chapter, 35_Verse": "ועשית ציץ זהב טהור ופתחת עליו פתוחי חתם קדש ליהוה",
        "27_Chapter, 36_Verse": "ושמת אתו על־פתיל תכלת והיה על־המצנפת אל־מול פני־המצנפת יהיה",
        "27_Chapter, 37_Verse": "והיה על־מצח אהרן ונשא אהרן את־עון הקדשים אשר יקדישו בני ישראל לכל־מתנת קדשיהם והיה על־מצחו תמיד לרצון להם לפני יהוה",
        "27_Chapter, 38_Verse": "ושבצת הכתנת שש ועשית מצנפת שש ואבנט תעשה מעשה רקם",
        "27_Chapter, 39_Verse": "ולבני אהרן תעשה כתנת ועשית להם אבנטים ומגבעות תעשה להם לכבוד ולתפארת",
        "27_Chapter, 40_Verse": "והלבשת אתם את־אהרן אחיך ואת־בניו אתו ומשחת אתם ומלאת את־ידם וקדשת אתם וכהנו לי",
        "27_Chapter, 41_Verse": "ועשה להם מכנסי־בד לכסות בשר ערוה ממתנים ועד־ירכים יהיו",
        "27_Chapter, 42_Verse": "והיו על־אהרן ועל־בניו בבאם אל־אהל מועד או בגשתם אל־המזבח לשרת בקדש ולא־ישאו עון ומתו חקת עולם לו ולזרעו אחריו",
        "28_Chapter, 0_Verse": "וזה הדבר אשר־תעשה להם לקדש אתם לכהן לי לקח פר אחד בן־בקר ואילם שנים תמימם",
        "28_Chapter, 1_Verse": "ולחם מצות וחלת מצת בלולת בשמן ורקיקי מצות משחים בשמן סלת חטים תעשה אתם",
        "28_Chapter, 2_Verse": "ונתת אותם על־סל אחד והקרבת אתם בסל ואת־הפר ואת שני האילם",
        "28_Chapter, 3_Verse": "ואת־אהרן ואת־בניו תקריב אל־פתח אהל מועד ורחצת אתם במים",
        "28_Chapter, 4_Verse": "ולקחת את־הבגדים והלבשת את־אהרן את־הכתנת ואת מעיל האפד ואת־האפד ואת־החשן ואפדת לו בחשב האפד",
        "28_Chapter, 5_Verse": "ושמת המצנפת על־ראשו ונתת את־נזר הקדש על־המצנפת",
        "28_Chapter, 6_Verse": "ולקחת את־שמן המשחה ויצקת על־ראשו ומשחת אתו",
        "28_Chapter, 7_Verse": "ואת־בניו תקריב והלבשתם כתנת",
        "28_Chapter, 8_Verse": "וחגרת אתם אבנט אהרן ובניו וחבשת להם מגבעת והיתה להם כהנה לחקת עולם ומלאת יד־אהרן ויד־בניו",
        "28_Chapter, 9_Verse": "והקרבת את־הפר לפני אהל מועד וסמך אהרן ובניו את־ידיהם על־ראש הפר",
        "28_Chapter, 10_Verse": "ושחטת את־הפר לפני יהוה פתח אהל מועד",
        "28_Chapter, 11_Verse": "ולקחת מדם הפר ונתתה על־קרנת המזבח באצבעך ואת־כל־הדם תשפך אל־יסוד המזבח",
        "28_Chapter, 12_Verse": "ולקחת את־כל־החלב המכסה את־הקרב ואת היתרת על־הכבד ואת שתי הכלית ואת־החלב אשר עליהן והקטרת המזבחה",
        "28_Chapter, 13_Verse": "ואת־בשר הפר ואת־ערו ואת־פרשו תשרף באש מחוץ למחנה חטאת הוא",
        "28_Chapter, 14_Verse": "ואת־האיל האחד תקח וסמכו אהרן ובניו את־ידיהם על־ראש האיל",
        "28_Chapter, 15_Verse": "ושחטת את־האיל ולקחת את־דמו וזרקת על־המזבח סביב",
        "28_Chapter, 16_Verse": "ואת־האיל תנתח לנתחיו ורחצת קרבו וכרעיו ונתת על־נתחיו ועל־ראשו",
        "28_Chapter, 17_Verse": "והקטרת את־כל־האיל המזבחה עלה הוא ליהוה ריח ניחוח אשה ליהוה הוא",
        "28_Chapter, 18_Verse": "ולקחת את האיל השני וסמך אהרן ובניו את־ידיהם על־ראש האיל",
        "28_Chapter, 19_Verse": "ושחטת את־האיל ולקחת מדמו ונתתה על־תנוך אזן אהרן ועל־תנוך אזן בניו הימנית ועל־בהן ידם הימנית ועל־בהן רגלם הימנית וזרקת את־הדם על־המזבח סביב",
        "28_Chapter, 20_Verse": "ולקחת מן־הדם אשר על־המזבח ומשמן המשחה והזית על־אהרן ועל־בגדיו ועל־בניו ועל־בגדי בניו אתו וקדש הוא ובגדיו ובניו ובגדי בניו אתו",
        "28_Chapter, 21_Verse": "ולקחת מן־האיל החלב והאליה ואת־החלב המכסה את־הקרב ואת יתרת הכבד ואת שתי הכלית ואת־החלב אשר עלהן ואת שוק הימין כי איל מלאים הוא",
        "28_Chapter, 22_Verse": "וככר לחם אחת וחלת לחם שמן אחת ורקיק אחד מסל המצות אשר לפני יהוה",
        "28_Chapter, 23_Verse": "ושמת הכל על כפי אהרן ועל כפי בניו והנפת אתם תנופה לפני יהוה",
        "28_Chapter, 24_Verse": "ולקחת אתם מידם והקטרת המזבחה על־העלה לריח ניחוח לפני יהוה אשה הוא ליהוה",
        "28_Chapter, 25_Verse": "ולקחת את־החזה מאיל המלאים אשר לאהרן והנפת אתו תנופה לפני יהוה והיה לך למנה",
        "28_Chapter, 26_Verse": "וקדשת את חזה התנופה ואת שוק התרומה אשר הונף ואשר הורם מאיל המלאים מאשר לאהרן ומאשר לבניו",
        "28_Chapter, 27_Verse": "והיה לאהרן ולבניו לחק־עולם מאת בני ישראל כי תרומה הוא ותרומה יהיה מאת בני־ישראל מזבחי שלמיהם תרומתם ליהוה",
        "28_Chapter, 28_Verse": "ובגדי הקדש אשר לאהרן יהיו לבניו אחריו למשחה בהם ולמלא־בם את־ידם",
        "28_Chapter, 29_Verse": "שבעת ימים ילבשם הכהן תחתיו מבניו אשר יבא אל־אהל מועד לשרת בקדש",
        "28_Chapter, 30_Verse": "ואת איל המלאים תקח ובשלת את־בשרו במקם קדש",
        "28_Chapter, 31_Verse": "ואכל אהרן ובניו את־בשר האיל ואת־הלחם אשר בסל פתח אהל מועד",
        "28_Chapter, 32_Verse": "ואכלו אתם אשר כפר בהם למלא את־ידם לקדש אתם וזר לא־יאכל כי־קדש הם",
        "28_Chapter, 33_Verse": "ואם־יותר מבשר המלאים ומן־הלחם עד־הבקר ושרפת את־הנותר באש לא יאכל כי־קדש הוא",
        "28_Chapter, 34_Verse": "ועשית לאהרן ולבניו ככה ככל אשר־צויתי אתכה שבעת ימים תמלא ידם",
        "28_Chapter, 35_Verse": "ופר חטאת תעשה ליום על־הכפרים וחטאת על־המזבח בכפרך עליו ומשחת אתו לקדשו",
        "28_Chapter, 36_Verse": "שבעת ימים תכפר על־המזבח וקדשת אתו והיה המזבח קדש קדשים כל־הנגע במזבח יקדש",
        "28_Chapter, 37_Verse": "וזה אשר תעשה על־המזבח כבשים בני־שנה שנים ליום תמיד",
        "28_Chapter, 38_Verse": "את־הכבש האחד תעשה בבקר ואת הכבש השני תעשה בין הערבים",
        "28_Chapter, 39_Verse": "ועשרן סלת בלול בשמן כתית רבע ההין ונסך רבעית ההין יין לכבש האחד",
        "28_Chapter, 40_Verse": "ואת הכבש השני תעשה בין הערבים כמנחת הבקר וכנסכה תעשה־לה לריח ניחח אשה ליהוה",
        "28_Chapter, 41_Verse": "עלת תמיד לדרתיכם פתח אהל־מועד לפני יהוה אשר אועד לכם שמה לדבר אליך שם",
        "28_Chapter, 42_Verse": "ונעדתי שמה לבני ישראל ונקדש בכבדי",
        "28_Chapter, 43_Verse": "וקדשתי את־אהל מועד ואת־המזבח ואת־אהרן ואת־בניו אקדש לכהן לי",
        "28_Chapter, 44_Verse": "ושכנתי בתוך בני ישראל והייתי להם לאלהים",
        "28_Chapter, 45_Verse": "וידעו כי אני יהוה אלהיהם אשר הוצאתי אתם מארץ מצרים לשכני בתוכם אני יהוה אלהיהם",
        "29_Chapter, 0_Verse": "ועשית מזבח מקטר קטרת עצי שטים תעשה אתו",
        "29_Chapter, 1_Verse": "אמה ארכו ואמה רחבו רבוע יהיה ואמתים קמתו ממנו קרנתיו",
        "29_Chapter, 2_Verse": "וצפית אתו זהב טהור את־גגו ואת־קירתיו סביב ואת־קרנתיו ועשית לו זר זהב סביב",
        "29_Chapter, 3_Verse": "ושתי טבעת זהב תעשה־לו מתחת לזרו על שתי צלעתיו תעשה על־שני צדיו והיה לבתים לבדים לשאת אתו בהמה",
        "29_Chapter, 4_Verse": "ועשית את־הבדים עצי שטים וצפית אתם זהב",
        "29_Chapter, 5_Verse": "ונתתה אתו לפני הפרכת אשר על־ארן העדת לפני הכפרת אשר על־העדת אשר אועד לך שמה",
        "29_Chapter, 6_Verse": "והקטיר עליו אהרן קטרת סמים בבקר בבקר בהיטיבו את־הנרת יקטירנה",
        "29_Chapter, 7_Verse": "ובהעלת אהרן את־הנרת בין הערבים יקטירנה קטרת תמיד לפני יהוה לדרתיכם",
        "29_Chapter, 8_Verse": "לא־תעלו עליו קטרת זרה ועלה ומנחה ונסך לא תסכו עליו",
        "29_Chapter, 9_Verse": "וכפר אהרן על־קרנתיו אחת בשנה מדם חטאת הכפרים אחת בשנה יכפר עליו לדרתיכם קדש־קדשים הוא ליהוה",
        "29_Chapter, 10_Verse": "וידבר יהוה אל־משה לאמר",
        "29_Chapter, 11_Verse": "כי תשא את־ראש בני־ישראל לפקדיהם ונתנו איש כפר נפשו ליהוה בפקד אתם ולא־יהיה בהם נגף בפקד אתם",
        "29_Chapter, 12_Verse": "זה יתנו כל־העבר על־הפקדים מחצית השקל בשקל הקדש עשרים גרה השקל מחצית השקל תרומה ליהוה",
        "29_Chapter, 13_Verse": "כל העבר על־הפקדים מבן עשרים שנה ומעלה יתן תרומת יהוה",
        "29_Chapter, 14_Verse": "העשיר לא־ירבה והדל לא ימעיט ממחצית השקל לתת את־תרומת יהוה לכפר על־נפשתיכם",
        "29_Chapter, 15_Verse": "ולקחת את־כסף הכפרים מאת בני ישראל ונתת אתו על־עבדת אהל מועד והיה לבני ישראל לזכרון לפני יהוה לכפר על־נפשתיכם",
        "29_Chapter, 16_Verse": "וידבר יהוה אל־משה לאמר",
        "29_Chapter, 17_Verse": "ועשית כיור נחשת וכנו נחשת לרחצה ונתת אתו בין־אהל מועד ובין המזבח ונתת שמה מים",
        "29_Chapter, 18_Verse": "ורחצו אהרן ובניו ממנו את־ידיהם ואת־רגליהם",
        "29_Chapter, 19_Verse": "בבאם אל־אהל מועד ירחצו־מים ולא ימתו או בגשתם אל־המזבח לשרת להקטיר אשה ליהוה",
        "29_Chapter, 20_Verse": "ורחצו ידיהם ורגליהם ולא ימתו והיתה להם חק־עולם לו ולזרעו לדרתם",
        "29_Chapter, 21_Verse": "וידבר יהוה אל־משה לאמר",
        "29_Chapter, 22_Verse": "ואתה קח־לך בשמים ראש מר־דרור חמש מאות וקנמן־בשם מחציתו חמשים ומאתים וקנה־בשם חמשים ומאתים",
        "29_Chapter, 23_Verse": "וקדה חמש מאות בשקל הקדש ושמן זית הין",
        "29_Chapter, 24_Verse": "ועשית אתו שמן משחת־קדש רקח מרקחת מעשה רקח שמן משחת־קדש יהיה",
        "29_Chapter, 25_Verse": "ומשחת בו את־אהל מועד ואת ארון העדת",
        "29_Chapter, 26_Verse": "ואת־השלחן ואת־כל־כליו ואת־המנרה ואת־כליה ואת מזבח הקטרת",
        "29_Chapter, 27_Verse": "ואת־מזבח העלה ואת־כל־כליו ואת־הכיר ואת־כנו",
        "29_Chapter, 28_Verse": "וקדשת אתם והיו קדש קדשים כל־הנגע בהם יקדש",
        "29_Chapter, 29_Verse": "ואת־אהרן ואת־בניו תמשח וקדשת אתם לכהן לי",
        "29_Chapter, 30_Verse": "ואל־בני ישראל תדבר לאמר שמן משחת־קדש יהיה זה לי לדרתיכם",
        "29_Chapter, 31_Verse": "על־בשר אדם לא ייסך ובמתכנתו לא תעשו כמהו קדש הוא קדש יהיה לכם",
        "29_Chapter, 32_Verse": "איש אשר ירקח כמהו ואשר יתן ממנו על־זר ונכרת מעמיו",
        "29_Chapter, 33_Verse": "ויאמר יהוה אל־משה קח־לך סמים נטף ושחלת וחלבנה סמים ולבנה זכה בד בבד יהיה",
        "29_Chapter, 34_Verse": "ועשית אתה קטרת רקח מעשה רוקח ממלח טהור קדש",
        "29_Chapter, 35_Verse": "ושחקת ממנה הדק ונתתה ממנה לפני העדת באהל מועד אשר אועד לך שמה קדש קדשים תהיה לכם",
        "29_Chapter, 36_Verse": "והקטרת אשר תעשה במתכנתה לא תעשו לכם קדש תהיה לך ליהוה",
        "29_Chapter, 37_Verse": "איש אשר־יעשה כמוה להריח בה ונכרת מעמיו",
        "30_Chapter, 0_Verse": "וידבר יהוה אל־משה לאמר",
        "30_Chapter, 1_Verse": "ראה קראתי בשם בצלאל בן־אורי בן־חור למטה יהודה",
        "30_Chapter, 2_Verse": "ואמלא אתו רוח אלהים בחכמה ובתבונה ובדעת ובכל־מלאכה",
        "30_Chapter, 3_Verse": "לחשב מחשבת לעשות בזהב ובכסף ובנחשת",
        "30_Chapter, 4_Verse": "ובחרשת אבן למלאת ובחרשת עץ לעשות בכל־מלאכה",
        "30_Chapter, 5_Verse": "ואני הנה נתתי אתו את אהליאב בן־אחיסמך למטה־דן ובלב כל־חכם־לב נתתי חכמה ועשו את כל־אשר צויתך",
        "30_Chapter, 6_Verse": "את אהל מועד ואת־הארן לעדת ואת־הכפרת אשר עליו ואת כל־כלי האהל",
        "30_Chapter, 7_Verse": "ואת־השלחן ואת־כליו ואת־המנרה הטהרה ואת־כל־כליה ואת מזבח הקטרת",
        "30_Chapter, 8_Verse": "ואת־מזבח העלה ואת־כל־כליו ואת־הכיור ואת־כנו",
        "30_Chapter, 9_Verse": "ואת בגדי השרד ואת־בגדי הקדש לאהרן הכהן ואת־בגדי בניו לכהן",
        "30_Chapter, 10_Verse": "ואת שמן המשחה ואת־קטרת הסמים לקדש ככל אשר־צויתך יעשו",
        "30_Chapter, 11_Verse": "ויאמר יהוה אל־משה לאמר",
        "30_Chapter, 12_Verse": "ואתה דבר אל־בני ישראל לאמר אך את־שבתתי תשמרו כי אות הוא ביני וביניכם לדרתיכם לדעת כי אני יהוה מקדשכם",
        "30_Chapter, 13_Verse": "ושמרתם את־השבת כי קדש הוא לכם מחלליה מות יומת כי כל־העשה בה מלאכה ונכרתה הנפש ההוא מקרב עמיה",
        "30_Chapter, 14_Verse": "ששת ימים יעשה מלאכה וביום השביעי שבת שבתון קדש ליהוה כל־העשה מלאכה ביום השבת מות יומת",
        "30_Chapter, 15_Verse": "ושמרו בני־ישראל את־השבת לעשות את־השבת לדרתם ברית עולם",
        "30_Chapter, 16_Verse": "ביני ובין בני ישראל אות הוא לעלם כי־ששת ימים עשה יהוה את־השמים ואת־הארץ וביום השביעי שבת וינפש",
        "30_Chapter, 17_Verse": "ויתן אל־משה ככלתו לדבר אתו בהר סיני שני לחת העדת לחת אבן כתבים באצבע אלהים",
        "31_Chapter, 0_Verse": "וירא העם כי־בשש משה לרדת מן־ההר ויקהל העם על־אהרן ויאמרו אליו קום עשה־לנו אלהים אשר ילכו לפנינו כי־זה משה האיש אשר העלנו מארץ מצרים לא ידענו מה־היה לו",
        "31_Chapter, 1_Verse": "ויאמר אלהם אהרן פרקו נזמי הזהב אשר באזני נשיכם בניכם ובנתיכם והביאו אלי",
        "31_Chapter, 2_Verse": "ויתפרקו כל־העם את־נזמי הזהב אשר באזניהם ויביאו אל־אהרן",
        "31_Chapter, 3_Verse": "ויקח מידם ויצר אתו בחרט ויעשהו עגל מסכה ויאמרו אלה אלהיך ישראל אשר העלוך מארץ מצרים",
        "31_Chapter, 4_Verse": "וירא אהרן ויבן מזבח לפניו ויקרא אהרן ויאמר חג ליהוה מחר",
        "31_Chapter, 5_Verse": "וישכימו ממחרת ויעלו עלת ויגשו שלמים וישב העם לאכל ושתו ויקמו לצחק",
        "31_Chapter, 6_Verse": "וידבר יהוה אל־משה לך־רד כי שחת עמך אשר העלית מארץ מצרים",
        "31_Chapter, 7_Verse": "סרו מהר מן־הדרך אשר צויתם עשו להם עגל מסכה וישתחוו־לו ויזבחו־לו ויאמרו אלה אלהיך ישראל אשר העלוך מארץ מצרים",
        "31_Chapter, 8_Verse": "ויאמר יהוה אל־משה ראיתי את־העם הזה והנה עם־קשה־ערף הוא",
        "31_Chapter, 9_Verse": "ועתה הניחה לי ויחר־אפי בהם ואכלם ואעשה אותך לגוי גדול",
        "31_Chapter, 10_Verse": "ויחל משה את־פני יהוה אלהיו ויאמר למה יהוה יחרה אפך בעמך אשר הוצאת מארץ מצרים בכח גדול וביד חזקה",
        "31_Chapter, 11_Verse": "למה יאמרו מצרים לאמר ברעה הוציאם להרג אתם בהרים ולכלתם מעל פני האדמה שוב מחרון אפך והנחם על־הרעה לעמך",
        "31_Chapter, 12_Verse": "זכר לאברהם ליצחק ולישראל עבדיך אשר נשבעת להם בך ותדבר אלהם ארבה את־זרעכם ככוכבי השמים וכל־הארץ הזאת אשר אמרתי אתן לזרעכם ונחלו לעלם",
        "31_Chapter, 13_Verse": "וינחם יהוה על־הרעה אשר דבר לעשות לעמו",
        "31_Chapter, 14_Verse": "ויפן וירד משה מן־ההר ושני לחת העדת בידו לחת כתבים משני עבריהם מזה ומזה הם כתבים",
        "31_Chapter, 15_Verse": "והלחת מעשה אלהים המה והמכתב מכתב אלהים הוא חרות על־הלחת",
        "31_Chapter, 16_Verse": "וישמע יהושע את־קול העם ברעה ויאמר אל־משה קול מלחמה במחנה",
        "31_Chapter, 17_Verse": "ויאמר אין קול ענות גבורה ואין קול ענות חלושה קול ענות אנכי שמע",
        "31_Chapter, 18_Verse": "ויהי כאשר קרב אל־המחנה וירא את־העגל ומחלת ויחר־אף משה וישלך מידו [מידיו] את־הלחת וישבר אתם תחת ההר",
        "31_Chapter, 19_Verse": "ויקח את־העגל אשר עשו וישרף באש ויטחן עד אשר־דק ויזר על־פני המים וישק את־בני ישראל",
        "31_Chapter, 20_Verse": "ויאמר משה אל־אהרן מה־עשה לך העם הזה כי־הבאת עליו חטאה גדלה",
        "31_Chapter, 21_Verse": "ויאמר אהרן אל־יחר אף אדני אתה ידעת את־העם כי ברע הוא",
        "31_Chapter, 22_Verse": "ויאמרו לי עשה־לנו אלהים אשר ילכו לפנינו כי־זה משה האיש אשר העלנו מארץ מצרים לא ידענו מה־היה לו",
        "31_Chapter, 23_Verse": "ואמר להם למי זהב התפרקו ויתנו־לי ואשלכהו באש ויצא העגל הזה",
        "31_Chapter, 24_Verse": "וירא משה את־העם כי פרע הוא כי־פרעה אהרן לשמצה בקמיהם",
        "31_Chapter, 25_Verse": "ויעמד משה בשער המחנה ויאמר מי ליהוה אלי ויאספו אליו כל־בני לוי",
        "31_Chapter, 26_Verse": "ויאמר להם כה־אמר יהוה אלהי ישראל שימו איש־חרבו על־ירכו עברו ושובו משער לשער במחנה והרגו איש־את־אחיו ואיש את־רעהו ואיש את־קרבו",
        "31_Chapter, 27_Verse": "ויעשו בני־לוי כדבר משה ויפל מן־העם ביום ההוא כשלשת אלפי איש",
        "31_Chapter, 28_Verse": "ויאמר משה מלאו ידכם היום ליהוה כי איש בבנו ובאחיו ולתת עליכם היום ברכה",
        "31_Chapter, 29_Verse": "ויהי ממחרת ויאמר משה אל־העם אתם חטאתם חטאה גדלה ועתה אעלה אל־יהוה אולי אכפרה בעד חטאתכם",
        "31_Chapter, 30_Verse": "וישב משה אל־יהוה ויאמר אנא חטא העם הזה חטאה גדלה ויעשו להם אלהי זהב",
        "31_Chapter, 31_Verse": "ועתה אם־תשא חטאתם ואם־אין מחני נא מספרך אשר כתבת",
        "31_Chapter, 32_Verse": "ויאמר יהוה אל־משה מי אשר חטא־לי אמחנו מספרי",
        "31_Chapter, 33_Verse": "ועתה לך נחה את־העם אל אשר־דברתי לך הנה מלאכי ילך לפניך וביום פקדי ופקדתי עליהם חטאתם",
        "31_Chapter, 34_Verse": "ויגף יהוה את־העם על אשר עשו את־העגל אשר עשה אהרן",
        "32_Chapter, 0_Verse": "וידבר יהוה אל־משה לך עלה מזה אתה והעם אשר העלית מארץ מצרים אל־הארץ אשר נשבעתי לאברהם ליצחק וליעקב לאמר לזרעך אתננה",
        "32_Chapter, 1_Verse": "ושלחתי לפניך מלאך וגרשתי את־הכנעני האמרי והחתי והפרזי החוי והיבוסי",
        "32_Chapter, 2_Verse": "אל־ארץ זבת חלב ודבש כי לא אעלה בקרבך כי עם־קשה־ערף אתה פן־אכלך בדרך",
        "32_Chapter, 3_Verse": "וישמע העם את־הדבר הרע הזה ויתאבלו ולא־שתו איש עדיו עליו",
        "32_Chapter, 4_Verse": "ויאמר יהוה אל־משה אמר אל־בני־ישראל אתם עם־קשה־ערף רגע אחד אעלה בקרבך וכליתיך ועתה הורד עדיך מעליך ואדעה מה אעשה־לך",
        "32_Chapter, 5_Verse": "ויתנצלו בני־ישראל את־עדים מהר חורב",
        "32_Chapter, 6_Verse": "ומשה יקח את־האהל ונטה־לו מחוץ למחנה הרחק מן־המחנה וקרא לו אהל מועד והיה כל־מבקש יהוה יצא אל־אהל מועד אשר מחוץ למחנה",
        "32_Chapter, 7_Verse": "והיה כצאת משה אל־האהל יקומו כל־העם ונצבו איש פתח אהלו והביטו אחרי משה עד־באו האהלה",
        "32_Chapter, 8_Verse": "והיה כבא משה האהלה ירד עמוד הענן ועמד פתח האהל ודבר עם־משה",
        "32_Chapter, 9_Verse": "וראה כל־העם את־עמוד הענן עמד פתח האהל וקם כל־העם והשתחוו איש פתח אהלו",
        "32_Chapter, 10_Verse": "ודבר יהוה אל־משה פנים אל־פנים כאשר ידבר איש אל־רעהו ושב אל־המחנה ומשרתו יהושע בן־נון נער לא ימיש מתוך האהל",
        "32_Chapter, 11_Verse": "ויאמר משה אל־יהוה ראה אתה אמר אלי העל את־העם הזה ואתה לא הודעתני את אשר־תשלח עמי ואתה אמרת ידעתיך בשם וגם־מצאת חן בעיני",
        "32_Chapter, 12_Verse": "ועתה אם־נא מצאתי חן בעיניך הודעני נא את־דרכך ואדעך למען אמצא־חן בעיניך וראה כי עמך הגוי הזה",
        "32_Chapter, 13_Verse": "ויאמר פני ילכו והנחתי לך",
        "32_Chapter, 14_Verse": "ויאמר אליו אם־אין פניך הלכים אל־תעלנו מזה",
        "32_Chapter, 15_Verse": "ובמה יודע אפוא כי־מצאתי חן בעיניך אני ועמך הלוא בלכתך עמנו ונפלינו אני ועמך מכל־העם אשר על־פני האדמה",
        "32_Chapter, 16_Verse": "ויאמר יהוה אל־משה גם את־הדבר הזה אשר דברת אעשה כי־מצאת חן בעיני ואדעך בשם",
        "32_Chapter, 17_Verse": "ויאמר הראני נא את־כבדך",
        "32_Chapter, 18_Verse": "ויאמר אני אעביר כל־טובי על־פניך וקראתי בשם יהוה לפניך וחנתי את־אשר אחן ורחמתי את־אשר ארחם",
        "32_Chapter, 19_Verse": "ויאמר לא תוכל לראת את־פני כי לא־יראני האדם וחי",
        "32_Chapter, 20_Verse": "ויאמר יהוה הנה מקום אתי ונצבת על־הצור",
        "32_Chapter, 21_Verse": "והיה בעבר כבדי ושמתיך בנקרת הצור ושכתי כפי עליך עד־עברי",
        "32_Chapter, 22_Verse": "והסרתי את־כפי וראית את־אחרי ופני לא יראו",
        "33_Chapter, 0_Verse": "ויאמר יהוה אל־משה פסל־לך שני־לחת אבנים כראשנים וכתבתי על־הלחת את־הדברים אשר היו על־הלחת הראשנים אשר שברת",
        "33_Chapter, 1_Verse": "והיה נכון לבקר ועלית בבקר אל־הר סיני ונצבת לי שם על־ראש ההר",
        "33_Chapter, 2_Verse": "ואיש לא־יעלה עמך וגם־איש אל־ירא בכל־ההר גם־הצאן והבקר אל־ירעו אל־מול ההר ההוא",
        "33_Chapter, 3_Verse": "ויפסל שני־לחת אבנים כראשנים וישכם משה בבקר ויעל אל־הר סיני כאשר צוה יהוה אתו ויקח בידו שני לחת אבנים",
        "33_Chapter, 4_Verse": "וירד יהוה בענן ויתיצב עמו שם ויקרא בשם יהוה",
        "33_Chapter, 5_Verse": "ויעבר יהוה על־פניו ויקרא יהוה יהוה אל רחום וחנון ארך אפים ורב־חסד ואמת",
        "33_Chapter, 6_Verse": "נצר חסד לאלפים נשא עון ופשע וחטאה ונקה לא ינקה פקד עון אבות על־בנים ועל־בני בנים על־שלשים ועל־רבעים",
        "33_Chapter, 7_Verse": "וימהר משה ויקד ארצה וישתחו",
        "33_Chapter, 8_Verse": "ויאמר אם־נא מצאתי חן בעיניך אדני ילך־נא אדני בקרבנו כי עם־קשה־ערף הוא וסלחת לעוננו ולחטאתנו ונחלתנו",
        "33_Chapter, 9_Verse": "ויאמר הנה אנכי כרת ברית נגד כל־עמך אעשה נפלאת אשר לא־נבראו בכל־הארץ ובכל־הגוים וראה כל־העם אשר־אתה בקרבו את־מעשה יהוה כי־נורא הוא אשר אני עשה עמך",
        "33_Chapter, 10_Verse": "שמר־לך את אשר אנכי מצוך היום הנני גרש מפניך את־האמרי והכנעני והחתי והפרזי והחוי והיבוסי",
        "33_Chapter, 11_Verse": "השמר לך פן־תכרת ברית ליושב הארץ אשר אתה בא עליה פן־יהיה למוקש בקרבך",
        "33_Chapter, 12_Verse": "כי את־מזבחתם תתצון ואת־מצבתם תשברון ואת־אשריו תכרתון",
        "33_Chapter, 13_Verse": "כי לא תשתחוה לאל אחר כי יהוה קנא שמו אל קנא הוא",
        "33_Chapter, 14_Verse": "פן־תכרת ברית ליושב הארץ וזנו אחרי אלהיהם וזבחו לאלהיהם וקרא לך ואכלת מזבחו",
        "33_Chapter, 15_Verse": "ולקחת מבנתיו לבניך וזנו בנתיו אחרי אלהיהן והזנו את־בניך אחרי אלהיהן",
        "33_Chapter, 16_Verse": "אלהי מסכה לא תעשה־לך",
        "33_Chapter, 17_Verse": "את־חג המצות תשמר שבעת ימים תאכל מצות אשר צויתך למועד חדש האביב כי בחדש האביב יצאת ממצרים",
        "33_Chapter, 18_Verse": "כל־פטר רחם לי וכל־מקנך תזכר פטר שור ושה",
        "33_Chapter, 19_Verse": "ופטר חמור תפדה בשה ואם־לא תפדה וערפתו כל בכור בניך תפדה ולא־יראו פני ריקם",
        "33_Chapter, 20_Verse": "ששת ימים תעבד וביום השביעי תשבת בחריש ובקציר תשבת",
        "33_Chapter, 21_Verse": "וחג שבעת תעשה לך בכורי קציר חטים וחג האסיף תקופת השנה",
        "33_Chapter, 22_Verse": "שלש פעמים בשנה יראה כל־זכורך את־פני האדן יהוה אלהי ישראל",
        "33_Chapter, 23_Verse": "כי־אוריש גוים מפניך והרחבתי את־גבולך ולא־יחמד איש את־ארצך בעלתך לראות את־פני יהוה אלהיך שלש פעמים בשנה",
        "33_Chapter, 24_Verse": "לא־תשחט על־חמץ דם־זבחי ולא־ילין לבקר זבח חג הפסח",
        "33_Chapter, 25_Verse": "ראשית בכורי אדמתך תביא בית יהוה אלהיך לא־תבשל גדי בחלב אמו",
        "33_Chapter, 26_Verse": "ויאמר יהוה אל־משה כתב־לך את־הדברים האלה כי על־פי הדברים האלה כרתי אתך ברית ואת־ישראל",
        "33_Chapter, 27_Verse": "ויהי־שם עם־יהוה ארבעים יום וארבעים לילה לחם לא אכל ומים לא שתה ויכתב על־הלחת את דברי הברית עשרת הדברים",
        "33_Chapter, 28_Verse": "ויהי ברדת משה מהר סיני ושני לחת העדת ביד־משה ברדתו מן־ההר ומשה לא־ידע כי קרן עור פניו בדברו אתו",
        "33_Chapter, 29_Verse": "וירא אהרן וכל־בני ישראל את־משה והנה קרן עור פניו וייראו מגשת אליו",
        "33_Chapter, 30_Verse": "ויקרא אלהם משה וישבו אליו אהרן וכל־הנשאים בעדה וידבר משה אלהם",
        "33_Chapter, 31_Verse": "ואחרי־כן נגשו כל־בני ישראל ויצום את כל־אשר דבר יהוה אתו בהר סיני",
        "33_Chapter, 32_Verse": "ויכל משה מדבר אתם ויתן על־פניו מסוה",
        "33_Chapter, 33_Verse": "ובבא משה לפני יהוה לדבר אתו יסיר את־המסוה עד־צאתו ויצא ודבר אל־בני ישראל את אשר יצוה",
        "33_Chapter, 34_Verse": "וראו בני־ישראל את־פני משה כי קרן עור פני משה והשיב משה את־המסוה על־פניו עד־באו לדבר אתו",
        "34_Chapter, 0_Verse": "ויקהל משה את־כל־עדת בני ישראל ויאמר אלהם אלה הדברים אשר־צוה יהוה לעשת אתם",
        "34_Chapter, 1_Verse": "ששת ימים תעשה מלאכה וביום השביעי יהיה לכם קדש שבת שבתון ליהוה כל־העשה בו מלאכה יומת",
        "34_Chapter, 2_Verse": "לא־תבערו אש בכל משבתיכם ביום השבת",
        "34_Chapter, 3_Verse": "ויאמר משה אל־כל־עדת בני־ישראל לאמר זה הדבר אשר־צוה יהוה לאמר",
        "34_Chapter, 4_Verse": "קחו מאתכם תרומה ליהוה כל נדיב לבו יביאה את תרומת יהוה זהב וכסף ונחשת",
        "34_Chapter, 5_Verse": "ותכלת וארגמן ותולעת שני ושש ועזים",
        "34_Chapter, 6_Verse": "וערת אילם מאדמים וערת תחשים ועצי שטים",
        "34_Chapter, 7_Verse": "ושמן למאור ובשמים לשמן המשחה ולקטרת הסמים",
        "34_Chapter, 8_Verse": "ואבני־שהם ואבני מלאים לאפוד ולחשן",
        "34_Chapter, 9_Verse": "וכל־חכם־לב בכם יבאו ויעשו את כל־אשר צוה יהוה",
        "34_Chapter, 10_Verse": "את־המשכן את־אהלו ואת־מכסהו את־קרסיו ואת־קרשיו את־בריחו את־עמדיו ואת־אדניו",
        "34_Chapter, 11_Verse": "את־הארן ואת־בדיו את־הכפרת ואת פרכת המסך",
        "34_Chapter, 12_Verse": "את־השלחן ואת־בדיו ואת־כל־כליו ואת לחם הפנים",
        "34_Chapter, 13_Verse": "ואת־מנרת המאור ואת־כליה ואת־נרתיה ואת שמן המאור",
        "34_Chapter, 14_Verse": "ואת־מזבח הקטרת ואת־בדיו ואת שמן המשחה ואת קטרת הסמים ואת־מסך הפתח לפתח המשכן",
        "34_Chapter, 15_Verse": "את מזבח העלה ואת־מכבר הנחשת אשר־לו את־בדיו ואת־כל־כליו את־הכיר ואת־כנו",
        "34_Chapter, 16_Verse": "את קלעי החצר את־עמדיו ואת־אדניה ואת מסך שער החצר",
        "34_Chapter, 17_Verse": "את־יתדת המשכן ואת־יתדת החצר ואת־מיתריהם",
        "34_Chapter, 18_Verse": "את־בגדי השרד לשרת בקדש את־בגדי הקדש לאהרן הכהן ואת־בגדי בניו לכהן",
        "34_Chapter, 19_Verse": "ויצאו כל־עדת בני־ישראל מלפני משה",
        "34_Chapter, 20_Verse": "ויבאו כל־איש אשר־נשאו לבו וכל אשר נדבה רוחו אתו הביאו את־תרומת יהוה למלאכת אהל מועד ולכל־עבדתו ולבגדי הקדש",
        "34_Chapter, 21_Verse": "ויבאו האנשים על־הנשים כל נדיב לב הביאו חח ונזם וטבעת וכומז כל־כלי זהב וכל־איש אשר הניף תנופת זהב ליהוה",
        "34_Chapter, 22_Verse": "וכל־איש אשר־נמצא אתו תכלת וארגמן ותולעת שני ושש ועזים וערת אילם מאדמים וערת תחשים הביאו",
        "34_Chapter, 23_Verse": "כל־מרים תרומת כסף ונחשת הביאו את תרומת יהוה וכל אשר נמצא אתו עצי שטים לכל־מלאכת העבדה הביאו",
        "34_Chapter, 24_Verse": "וכל־אשה חכמת־לב בידיה טוו ויביאו מטוה את־התכלת ואת־הארגמן את־תולעת השני ואת־השש",
        "34_Chapter, 25_Verse": "וכל־הנשים אשר נשא לבן אתנה בחכמה טוו את־העזים",
        "34_Chapter, 26_Verse": "והנשאם הביאו את אבני השהם ואת אבני המלאים לאפוד ולחשן",
        "34_Chapter, 27_Verse": "ואת־הבשם ואת־השמן למאור ולשמן המשחה ולקטרת הסמים",
        "34_Chapter, 28_Verse": "כל־איש ואשה אשר נדב לבם אתם להביא לכל־המלאכה אשר צוה יהוה לעשות ביד־משה הביאו בני־ישראל נדבה ליהוה",
        "34_Chapter, 29_Verse": "ויאמר משה אל־בני ישראל ראו קרא יהוה בשם בצלאל בן־אורי בן־חור למטה יהודה",
        "34_Chapter, 30_Verse": "וימלא אתו רוח אלהים בחכמה בתבונה ובדעת ובכל־מלאכה",
        "34_Chapter, 31_Verse": "ולחשב מחשבת לעשת בזהב ובכסף ובנחשת",
        "34_Chapter, 32_Verse": "ובחרשת אבן למלאת ובחרשת עץ לעשות בכל־מלאכת מחשבת",
        "34_Chapter, 33_Verse": "ולהורת נתן בלבו הוא ואהליאב בן־אחיסמך למטה־דן",
        "34_Chapter, 34_Verse": "מלא אתם חכמת־לב לעשות כל־מלאכת חרש וחשב ורקם בתכלת ובארגמן בתולעת השני ובשש וארג עשי כל־מלאכה וחשבי מחשבת",
        "35_Chapter, 0_Verse": "ועשה בצלאל ואהליאב וכל איש חכם־לב אשר נתן יהוה חכמה ותבונה בהמה לדעת לעשת את־כל־מלאכת עבדת הקדש לכל אשר־צוה יהוה",
        "35_Chapter, 1_Verse": "ויקרא משה אל־בצלאל ואל־אהליאב ואל כל־איש חכם־לב אשר נתן יהוה חכמה בלבו כל אשר נשאו לבו לקרבה אל־המלאכה לעשת אתה",
        "35_Chapter, 2_Verse": "ויקחו מלפני משה את כל־התרומה אשר הביאו בני ישראל למלאכת עבדת הקדש לעשת אתה והם הביאו אליו עוד נדבה בבקר בבקר",
        "35_Chapter, 3_Verse": "ויבאו כל־החכמים העשים את כל־מלאכת הקדש איש־איש ממלאכתו אשר־המה עשים",
        "35_Chapter, 4_Verse": "ויאמרו אל־משה לאמר מרבים העם להביא מדי העבדה למלאכה אשר־צוה יהוה לעשת אתה",
        "35_Chapter, 5_Verse": "ויצו משה ויעבירו קול במחנה לאמר איש ואשה אל־יעשו־עוד מלאכה לתרומת הקדש ויכלא העם מהביא",
        "35_Chapter, 6_Verse": "והמלאכה היתה דים לכל־המלאכה לעשות אתה והותר",
        "35_Chapter, 7_Verse": "ויעשו כל־חכם־לב בעשי המלאכה את־המשכן עשר יריעת שש משזר ותכלת וארגמן ותולעת שני כרבים מעשה חשב עשה אתם",
        "35_Chapter, 8_Verse": "ארך היריעה האחת שמנה ועשרים באמה ורחב ארבע באמה היריעה האחת מדה אחת לכל־היריעת",
        "35_Chapter, 9_Verse": "ויחבר את־חמש היריעת אחת אל־אחת וחמש יריעת חבר אחת אל־אחת",
        "35_Chapter, 10_Verse": "ויעש ללאת תכלת על שפת היריעה האחת מקצה במחברת כן עשה בשפת היריעה הקיצונה במחברת השנית",
        "35_Chapter, 11_Verse": "חמשים ללאת עשה ביריעה האחת וחמשים ללאת עשה בקצה היריעה אשר במחברת השנית מקבילת הללאת אחת אל־אחת",
        "35_Chapter, 12_Verse": "ויעש חמשים קרסי זהב ויחבר את־הירעת אחת אל־אחת בקרסים ויהי המשכן אחד",
        "35_Chapter, 13_Verse": "ויעש יריעת עזים לאהל על־המשכן עשתי־עשרה יריעת עשה אתם",
        "35_Chapter, 14_Verse": "ארך היריעה האחת שלשים באמה וארבע אמות רחב היריעה האחת מדה אחת לעשתי עשרה יריעת",
        "35_Chapter, 15_Verse": "ויחבר את־חמש היריעת לבד ואת־שש היריעת לבד",
        "35_Chapter, 16_Verse": "ויעש ללאת חמשים על שפת היריעה הקיצנה במחברת וחמשים ללאת עשה על־שפת היריעה החברת השנית",
        "35_Chapter, 17_Verse": "ויעש קרסי נחשת חמשים לחבר את־האהל להית אחד",
        "35_Chapter, 18_Verse": "ויעש מכסה לאהל ערת אלים מאדמים ומכסה ערת תחשים מלמעלה",
        "35_Chapter, 19_Verse": "ויעש את־הקרשים למשכן עצי שטים עמדים",
        "35_Chapter, 20_Verse": "עשר אמת ארך הקרש ואמה וחצי האמה רחב הקרש האחד",
        "35_Chapter, 21_Verse": "שתי ידת לקרש האחד משלבת אחת אל־אחת כן עשה לכל קרשי המשכן",
        "35_Chapter, 22_Verse": "ויעש את־הקרשים למשכן עשרים קרשים לפאת נגב תימנה",
        "35_Chapter, 23_Verse": "וארבעים אדני־כסף עשה תחת עשרים הקרשים שני אדנים תחת־הקרש האחד לשתי ידתיו ושני אדנים תחת־הקרש האחד לשתי ידתיו",
        "35_Chapter, 24_Verse": "ולצלע המשכן השנית לפאת צפון עשה עשרים קרשים",
        "35_Chapter, 25_Verse": "וארבעים אדניהם כסף שני אדנים תחת הקרש האחד ושני אדנים תחת הקרש האחד",
        "35_Chapter, 26_Verse": "ולירכתי המשכן ימה עשה ששה קרשים",
        "35_Chapter, 27_Verse": "ושני קרשים עשה למקצעת המשכן בירכתים",
        "35_Chapter, 28_Verse": "והיו תואמם מלמטה ויחדו יהיו תמים אל־ראשו אל־הטבעת האחת כן עשה לשניהם לשני המקצעת",
        "35_Chapter, 29_Verse": "והיו שמנה קרשים ואדניהם כסף ששה עשר אדנים שני אדנים שני אדנים תחת הקרש האחד",
        "35_Chapter, 30_Verse": "ויעש בריחי עצי שטים חמשה לקרשי צלע־המשכן האחת",
        "35_Chapter, 31_Verse": "וחמשה בריחם לקרשי צלע־המשכן השנית וחמשה בריחם לקרשי המשכן לירכתים ימה",
        "35_Chapter, 32_Verse": "ויעש את־הבריח התיכן לברח בתוך הקרשים מן־הקצה אל־הקצה",
        "35_Chapter, 33_Verse": "ואת־הקרשים צפה זהב ואת־טבעתם עשה זהב בתים לבריחם ויצף את־הבריחם זהב",
        "35_Chapter, 34_Verse": "ויעש את־הפרכת תכלת וארגמן ותולעת שני ושש משזר מעשה חשב עשה אתה כרבים",
        "35_Chapter, 35_Verse": "ויעש לה ארבעה עמודי שטים ויצפם זהב וויהם זהב ויצק להם ארבעה אדני־כסף",
        "35_Chapter, 36_Verse": "ויעש מסך לפתח האהל תכלת וארגמן ותולעת שני ושש משזר מעשה רקם",
        "35_Chapter, 37_Verse": "ואת־עמודיו חמשה ואת־וויהם וצפה ראשיהם וחשקיהם זהב ואדניהם חמשה נחשת",
        "36_Chapter, 0_Verse": "ויעש בצלאל את־הארן עצי שטים אמתים וחצי ארכו ואמה וחצי רחבו ואמה וחצי קמתו",
        "36_Chapter, 1_Verse": "ויצפהו זהב טהור מבית ומחוץ ויעש לו זר זהב סביב",
        "36_Chapter, 2_Verse": "ויצק לו ארבע טבעת זהב על ארבע פעמתיו ושתי טבעת על־צלעו האחת ושתי טבעות על־צלעו השנית",
        "36_Chapter, 3_Verse": "ויעש בדי עצי שטים ויצף אתם זהב",
        "36_Chapter, 4_Verse": "ויבא את־הבדים בטבעת על צלעת הארן לשאת את־הארן",
        "36_Chapter, 5_Verse": "ויעש כפרת זהב טהור אמתים וחצי ארכה ואמה וחצי רחבה",
        "36_Chapter, 6_Verse": "ויעש שני כרבים זהב מקשה עשה אתם משני קצות הכפרת",
        "36_Chapter, 7_Verse": "כרוב־אחד מקצה מזה וכרוב־אחד מקצה מזה מן־הכפרת עשה את־הכרבים משני קצוותו [קצותיו]",
        "36_Chapter, 8_Verse": "ויהיו הכרבים פרשי כנפים למעלה סככים בכנפיהם על־הכפרת ופניהם איש אל־אחיו אל־הכפרת היו פני הכרבים",
        "36_Chapter, 9_Verse": "ויעש את־השלחן עצי שטים אמתים ארכו ואמה רחבו ואמה וחצי קמתו",
        "36_Chapter, 10_Verse": "ויצף אתו זהב טהור ויעש לו זר זהב סביב",
        "36_Chapter, 11_Verse": "ויעש לו מסגרת טפח סביב ויעש זר־זהב למסגרתו סביב",
        "36_Chapter, 12_Verse": "ויצק לו ארבע טבעת זהב ויתן את־הטבעת על ארבע הפאת אשר לארבע רגליו",
        "36_Chapter, 13_Verse": "לעמת המסגרת היו הטבעת בתים לבדים לשאת את־השלחן",
        "36_Chapter, 14_Verse": "ויעש את־הבדים עצי שטים ויצף אתם זהב לשאת את־השלחן",
        "36_Chapter, 15_Verse": "ויעש את־הכלים אשר על־השלחן את־קערתיו ואת־כפתיו ואת מנקיתיו ואת־הקשות אשר יסך בהן זהב טהור",
        "36_Chapter, 16_Verse": "ויעש את־המנרה זהב טהור מקשה עשה את־המנרה ירכה וקנה גביעיה כפתריה ופרחיה ממנה היו",
        "36_Chapter, 17_Verse": "וששה קנים יצאים מצדיה שלשה קני מנרה מצדה האחד ושלשה קני מנרה מצדה השני",
        "36_Chapter, 18_Verse": "שלשה גבעים משקדים בקנה האחד כפתר ופרח ושלשה גבעים משקדים בקנה אחד כפתר ופרח כן לששת הקנים היצאים מן־המנרה",
        "36_Chapter, 19_Verse": "ובמנרה ארבעה גבעים משקדים כפתריה ופרחיה",
        "36_Chapter, 20_Verse": "וכפתר תחת שני הקנים ממנה וכפתר תחת שני הקנים ממנה וכפתר תחת־שני הקנים ממנה לששת הקנים היצאים ממנה",
        "36_Chapter, 21_Verse": "כפתריהם וקנתם ממנה היו כלה מקשה אחת זהב טהור",
        "36_Chapter, 22_Verse": "ויעש את־נרתיה שבעה ומלקחיה ומחתתיה זהב טהור",
        "36_Chapter, 23_Verse": "ככר זהב טהור עשה אתה ואת כל־כליה",
        "36_Chapter, 24_Verse": "ויעש את־מזבח הקטרת עצי שטים אמה ארכו ואמה רחבו רבוע ואמתים קמתו ממנו היו קרנתיו",
        "36_Chapter, 25_Verse": "ויצף אתו זהב טהור את־גגו ואת־קירתיו סביב ואת־קרנתיו ויעש לו זר זהב סביב",
        "36_Chapter, 26_Verse": "ושתי טבעת זהב עשה־לו מתחת לזרו על שתי צלעתיו על שני צדיו לבתים לבדים לשאת אתו בהם",
        "36_Chapter, 27_Verse": "ויעש את־הבדים עצי שטים ויצף אתם זהב",
        "36_Chapter, 28_Verse": "ויעש את־שמן המשחה קדש ואת־קטרת הסמים טהור מעשה רקח",
        "37_Chapter, 0_Verse": "ויעש את־מזבח העלה עצי שטים חמש אמות ארכו וחמש־אמות רחבו רבוע ושלש אמות קמתו",
        "37_Chapter, 1_Verse": "ויעש קרנתיו על ארבע פנתיו ממנו היו קרנתיו ויצף אתו נחשת",
        "37_Chapter, 2_Verse": "ויעש את־כל־כלי המזבח את־הסירת ואת־היעים ואת־המזרקת את־המזלגת ואת־המחתת כל־כליו עשה נחשת",
        "37_Chapter, 3_Verse": "ויעש למזבח מכבר מעשה רשת נחשת תחת כרכבו מלמטה עד־חציו",
        "37_Chapter, 4_Verse": "ויצק ארבע טבעת בארבע הקצות למכבר הנחשת בתים לבדים",
        "37_Chapter, 5_Verse": "ויעש את־הבדים עצי שטים ויצף אתם נחשת",
        "37_Chapter, 6_Verse": "ויבא את־הבדים בטבעת על צלעת המזבח לשאת אתו בהם נבוב לחת עשה אתו",
        "37_Chapter, 7_Verse": "ויעש את הכיור נחשת ואת כנו נחשת במראת הצבאת אשר צבאו פתח אהל מועד",
        "37_Chapter, 8_Verse": "ויעש את־החצר לפאת נגב תימנה קלעי החצר שש משזר מאה באמה",
        "37_Chapter, 9_Verse": "עמודיהם עשרים ואדניהם עשרים נחשת ווי העמדים וחשקיהם כסף",
        "37_Chapter, 10_Verse": "ולפאת צפון מאה באמה עמודיהם עשרים ואדניהם עשרים נחשת ווי העמודים וחשקיהם כסף",
        "37_Chapter, 11_Verse": "ולפאת־ים קלעים חמשים באמה עמודיהם עשרה ואדניהם עשרה ווי העמדים וחשוקיהם כסף",
        "37_Chapter, 12_Verse": "ולפאת קדמה מזרחה חמשים אמה",
        "37_Chapter, 13_Verse": "קלעים חמש־עשרה אמה אל־הכתף עמודיהם שלשה ואדניהם שלשה",
        "37_Chapter, 14_Verse": "ולכתף השנית מזה ומזה לשער החצר קלעים חמש עשרה אמה עמדיהם שלשה ואדניהם שלשה",
        "37_Chapter, 15_Verse": "כל־קלעי החצר סביב שש משזר",
        "37_Chapter, 16_Verse": "והאדנים לעמדים נחשת ווי העמודים וחשוקיהם כסף וצפוי ראשיהם כסף והם מחשקים כסף כל עמדי החצר",
        "37_Chapter, 17_Verse": "ומסך שער החצר מעשה רקם תכלת וארגמן ותולעת שני ושש משזר ועשרים אמה ארך וקומה ברחב חמש אמות לעמת קלעי החצר",
        "37_Chapter, 18_Verse": "ועמדיהם ארבעה ואדניהם ארבעה נחשת וויהם כסף וצפוי ראשיהם וחשקיהם כסף",
        "37_Chapter, 19_Verse": "וכל־היתדת למשכן ולחצר סביב נחשת",
        "37_Chapter, 20_Verse": "אלה פקודי המשכן משכן העדת אשר פקד על־פי משה עבדת הלוים ביד איתמר בן־אהרן הכהן",
        "37_Chapter, 21_Verse": "ובצלאל בן־אורי בן־חור למטה יהודה עשה את כל־אשר־צוה יהוה את־משה",
        "37_Chapter, 22_Verse": "ואתו אהליאב בן־אחיסמך למטה־דן חרש וחשב ורקם בתכלת ובארגמן ובתולעת השני ובשש",
        "37_Chapter, 23_Verse": "כל־הזהב העשוי למלאכה בכל מלאכת הקדש ויהי זהב התנופה תשע ועשרים ככר ושבע מאות ושלשים שקל בשקל הקדש",
        "37_Chapter, 24_Verse": "וכסף פקודי העדה מאת ככר ואלף ושבע מאות וחמשה ושבעים שקל בשקל הקדש",
        "37_Chapter, 25_Verse": "בקע לגלגלת מחצית השקל בשקל הקדש לכל העבר על־הפקדים מבן עשרים שנה ומעלה לשש־מאות אלף ושלשת אלפים וחמש מאות וחמשים",
        "37_Chapter, 26_Verse": "ויהי מאת ככר הכסף לצקת את אדני הקדש ואת אדני הפרכת מאת אדנים למאת הככר ככר לאדן",
        "37_Chapter, 27_Verse": "ואת־האלף ושבע המאות וחמשה ושבעים עשה ווים לעמודים וצפה ראשיהם וחשק אתם",
        "37_Chapter, 28_Verse": "ונחשת התנופה שבעים ככר ואלפים וארבע־מאות שקל",
        "37_Chapter, 29_Verse": "ויעש בה את־אדני פתח אהל מועד ואת מזבח הנחשת ואת־מכבר הנחשת אשר־לו ואת כל־כלי המזבח",
        "37_Chapter, 30_Verse": "ואת־אדני החצר סביב ואת־אדני שער החצר ואת כל־יתדת המשכן ואת־כל־יתדת החצר סביב",
        "38_Chapter, 0_Verse": "ומן־התכלת והארגמן ותולעת השני עשו בגדי־שרד לשרת בקדש ויעשו את־בגדי הקדש אשר לאהרן כאשר צוה יהוה את־משה",
        "38_Chapter, 1_Verse": "ויעש את־האפד זהב תכלת וארגמן ותולעת שני ושש משזר",
        "38_Chapter, 2_Verse": "וירקעו את־פחי הזהב וקצץ פתילם לעשות בתוך התכלת ובתוך הארגמן ובתוך תולעת השני ובתוך השש מעשה חשב",
        "38_Chapter, 3_Verse": "כתפת עשו־לו חברת על־שני קצוותו [קצותיו] חבר",
        "38_Chapter, 4_Verse": "וחשב אפדתו אשר עליו ממנו הוא כמעשהו זהב תכלת וארגמן ותולעת שני ושש משזר כאשר צוה יהוה את־משה",
        "38_Chapter, 5_Verse": "ויעשו את־אבני השהם מסבת משבצת זהב מפתחת פתוחי חותם על־שמות בני ישראל",
        "38_Chapter, 6_Verse": "וישם אתם על כתפת האפד אבני זכרון לבני ישראל כאשר צוה יהוה את־משה",
        "38_Chapter, 7_Verse": "ויעש את־החשן מעשה חשב כמעשה אפד זהב תכלת וארגמן ותולעת שני ושש משזר",
        "38_Chapter, 8_Verse": "רבוע היה כפול עשו את־החשן זרת ארכו וזרת רחבו כפול",
        "38_Chapter, 9_Verse": "וימלאו־בו ארבעה טורי אבן טור אדם פטדה וברקת הטור האחד",
        "38_Chapter, 10_Verse": "והטור השני נפך ספיר ויהלם",
        "38_Chapter, 11_Verse": "והטור השלישי לשם שבו ואחלמה",
        "38_Chapter, 12_Verse": "והטור הרביעי תרשיש שהם וישפה מוסבת משבצות זהב במלאתם",
        "38_Chapter, 13_Verse": "והאבנים על־שמת בני־ישראל הנה שתים עשרה על־שמתם פתוחי חתם איש על־שמו לשנים עשר שבט",
        "38_Chapter, 14_Verse": "ויעשו על־החשן שרשרת גבלת מעשה עבת זהב טהור",
        "38_Chapter, 15_Verse": "ויעשו שתי משבצת זהב ושתי טבעת זהב ויתנו את־שתי הטבעת על־שני קצות החשן",
        "38_Chapter, 16_Verse": "ויתנו שתי העבתת הזהב על־שתי הטבעת על־קצות החשן",
        "38_Chapter, 17_Verse": "ואת שתי קצות שתי העבתת נתנו על־שתי המשבצת ויתנם על־כתפת האפד אל־מול פניו",
        "38_Chapter, 18_Verse": "ויעשו שתי טבעת זהב וישימו על־שני קצות החשן על־שפתו אשר אל־עבר האפד ביתה",
        "38_Chapter, 19_Verse": "ויעשו שתי טבעת זהב ויתנם על־שתי כתפת האפד מלמטה ממול פניו לעמת מחברתו ממעל לחשב האפד",
        "38_Chapter, 20_Verse": "וירכסו את־החשן מטבעתיו אל־טבעת האפד בפתיל תכלת להית על־חשב האפד ולא־יזח החשן מעל האפד כאשר צוה יהוה את־משה",
        "38_Chapter, 21_Verse": "ויעש את־מעיל האפד מעשה ארג כליל תכלת",
        "38_Chapter, 22_Verse": "ופי־המעיל בתוכו כפי תחרא שפה לפיו סביב לא יקרע",
        "38_Chapter, 23_Verse": "ויעשו על־שולי המעיל רמוני תכלת וארגמן ותולעת שני משזר",
        "38_Chapter, 24_Verse": "ויעשו פעמני זהב טהור ויתנו את־הפעמנים בתוך הרמנים על־שולי המעיל סביב בתוך הרמנים",
        "38_Chapter, 25_Verse": "פעמן ורמן פעמן ורמן על־שולי המעיל סביב לשרת כאשר צוה יהוה את־משה",
        "38_Chapter, 26_Verse": "ויעשו את־הכתנת שש מעשה ארג לאהרן ולבניו",
        "38_Chapter, 27_Verse": "ואת המצנפת שש ואת־פארי המגבעת שש ואת־מכנסי הבד שש משזר",
        "38_Chapter, 28_Verse": "ואת־האבנט שש משזר ותכלת וארגמן ותולעת שני מעשה רקם כאשר צוה יהוה את־משה",
        "38_Chapter, 29_Verse": "ויעשו את־ציץ נזר־הקדש זהב טהור ויכתבו עליו מכתב פתוחי חותם קדש ליהוה",
        "38_Chapter, 30_Verse": "ויתנו עליו פתיל תכלת לתת על־המצנפת מלמעלה כאשר צוה יהוה את־משה",
        "38_Chapter, 31_Verse": "ותכל כל־עבדת משכן אהל מועד ויעשו בני ישראל ככל אשר צוה יהוה את־משה כן עשו",
        "38_Chapter, 32_Verse": "ויביאו את־המשכן אל־משה את־האהל ואת־כל־כליו קרסיו קרשיו בריחו [בריחיו] ועמדיו ואדניו",
        "38_Chapter, 33_Verse": "ואת־מכסה עורת האילם המאדמים ואת־מכסה ערת התחשים ואת פרכת המסך",
        "38_Chapter, 34_Verse": "את־ארן העדת ואת־בדיו ואת הכפרת",
        "38_Chapter, 35_Verse": "את־השלחן את־כל־כליו ואת לחם הפנים",
        "38_Chapter, 36_Verse": "את־המנרה הטהרה את־נרתיה נרת המערכה ואת־כל־כליה ואת שמן המאור",
        "38_Chapter, 37_Verse": "ואת מזבח הזהב ואת שמן המשחה ואת קטרת הסמים ואת מסך פתח האהל",
        "38_Chapter, 38_Verse": "את מזבח הנחשת ואת־מכבר הנחשת אשר־לו את־בדיו ואת־כל־כליו את־הכיר ואת־כנו",
        "38_Chapter, 39_Verse": "את קלעי החצר את־עמדיה ואת־אדניה ואת־המסך לשער החצר את־מיתריו ויתדתיה ואת כל־כלי עבדת המשכן לאהל מועד",
        "38_Chapter, 40_Verse": "את־בגדי השרד לשרת בקדש את־בגדי הקדש לאהרן הכהן ואת־בגדי בניו לכהן",
        "38_Chapter, 41_Verse": "ככל אשר־צוה יהוה את־משה כן עשו בני ישראל את כל־העבדה",
        "38_Chapter, 42_Verse": "וירא משה את־כל־המלאכה והנה עשו אתה כאשר צוה יהוה כן עשו ויברך אתם משה",
        "39_Chapter, 0_Verse": "וידבר יהוה אל־משה לאמר",
        "39_Chapter, 1_Verse": "ביום־החדש הראשון באחד לחדש תקים את־משכן אהל מועד",
        "39_Chapter, 2_Verse": "ושמת שם את ארון העדות וסכת על־הארן את־הפרכת",
        "39_Chapter, 3_Verse": "והבאת את־השלחן וערכת את־ערכו והבאת את־המנרה והעלית את־נרתיה",
        "39_Chapter, 4_Verse": "ונתתה את־מזבח הזהב לקטרת לפני ארון העדת ושמת את־מסך הפתח למשכן",
        "39_Chapter, 5_Verse": "ונתתה את מזבח העלה לפני פתח משכן אהל־מועד",
        "39_Chapter, 6_Verse": "ונתת את־הכיר בין־אהל מועד ובין המזבח ונתת שם מים",
        "39_Chapter, 7_Verse": "ושמת את־החצר סביב ונתת את־מסך שער החצר",
        "39_Chapter, 8_Verse": "ולקחת את־שמן המשחה ומשחת את־המשכן ואת־כל־אשר־בו וקדשת אתו ואת־כל־כליו והיה קדש",
        "39_Chapter, 9_Verse": "ומשחת את־מזבח העלה ואת־כל־כליו וקדשת את־המזבח והיה המזבח קדש קדשים",
        "39_Chapter, 10_Verse": "ומשחת את־הכיר ואת־כנו וקדשת אתו",
        "39_Chapter, 11_Verse": "והקרבת את־אהרן ואת־בניו אל־פתח אהל מועד ורחצת אתם במים",
        "39_Chapter, 12_Verse": "והלבשת את־אהרן את בגדי הקדש ומשחת אתו וקדשת אתו וכהן לי",
        "39_Chapter, 13_Verse": "ואת־בניו תקריב והלבשת אתם כתנת",
        "39_Chapter, 14_Verse": "ומשחת אתם כאשר משחת את־אביהם וכהנו לי והיתה להית להם משחתם לכהנת עולם לדרתם",
        "39_Chapter, 15_Verse": "ויעש משה ככל אשר צוה יהוה אתו כן עשה",
        "39_Chapter, 16_Verse": "ויהי בחדש הראשון בשנה השנית באחד לחדש הוקם המשכן",
        "39_Chapter, 17_Verse": "ויקם משה את־המשכן ויתן את־אדניו וישם את־קרשיו ויתן את־בריחיו ויקם את־עמודיו",
        "39_Chapter, 18_Verse": "ויפרש את־האהל על־המשכן וישם את־מכסה האהל עליו מלמעלה כאשר צוה יהוה את־משה",
        "39_Chapter, 19_Verse": "ויקח ויתן את־העדת אל־הארן וישם את־הבדים על־הארן ויתן את־הכפרת על־הארן מלמעלה",
        "39_Chapter, 20_Verse": "ויבא את־הארן אל־המשכן וישם את פרכת המסך ויסך על ארון העדות כאשר צוה יהוה את־משה",
        "39_Chapter, 21_Verse": "ויתן את־השלחן באהל מועד על ירך המשכן צפנה מחוץ לפרכת",
        "39_Chapter, 22_Verse": "ויערך עליו ערך לחם לפני יהוה כאשר צוה יהוה את־משה",
        "39_Chapter, 23_Verse": "וישם את־המנרה באהל מועד נכח השלחן על ירך המשכן נגבה",
        "39_Chapter, 24_Verse": "ויעל הנרת לפני יהוה כאשר צוה יהוה את־משה",
        "39_Chapter, 25_Verse": "וישם את־מזבח הזהב באהל מועד לפני הפרכת",
        "39_Chapter, 26_Verse": "ויקטר עליו קטרת סמים כאשר צוה יהוה את־משה",
        "39_Chapter, 27_Verse": "וישם את־מסך הפתח למשכן",
        "39_Chapter, 28_Verse": "ואת מזבח העלה שם פתח משכן אהל־מועד ויעל עליו את־העלה ואת־המנחה כאשר צוה יהוה את־משה",
        "39_Chapter, 29_Verse": "וישם את־הכיר בין־אהל מועד ובין המזבח ויתן שמה מים לרחצה",
        "39_Chapter, 30_Verse": "ורחצו ממנו משה ואהרן ובניו את־ידיהם ואת־רגליהם",
        "39_Chapter, 31_Verse": "בבאם אל־אהל מועד ובקרבתם אל־המזבח ירחצו כאשר צוה יהוה את־משה",
        "39_Chapter, 32_Verse": "ויקם את־החצר סביב למשכן ולמזבח ויתן את־מסך שער החצר ויכל משה את־המלאכה",
        "39_Chapter, 33_Verse": "ויכס הענן את־אהל מועד וכבוד יהוה מלא את־המשכן",
        "39_Chapter, 34_Verse": "ולא־יכל משה לבוא אל־אהל מועד כי־שכן עליו הענן וכבוד יהוה מלא את־המשכן",
        "39_Chapter, 35_Verse": "ובהעלות הענן מעל המשכן יסעו בני ישראל בכל מסעיהם",
        "39_Chapter, 36_Verse": "ואם־לא יעלה הענן ולא יסעו עד־יום העלתו",
        "39_Chapter, 37_Verse": "כי ענן יהוה על־המשכן יומם ואש תהיה לילה בו לעיני כל־בית־ישראל בכל־מסעיהם"
    },
    "meta": "Chapter-Verse",
    "work": "Exodus"
}